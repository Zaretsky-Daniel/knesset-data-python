header,body
,"פרוטוקול של ישיבת ועדה

הכנסת העשרים-ואחת

הכנסת



49
הוועדה המיוחדת לדיון בהצ""ח הבחירות לכנסת העשרים-ושתיים
05/06/2019


מושב ראשון



פרוטוקול מס' 1
מישיבת הוועדה המיוחדת לדיון בהצ""ח הבחירות לכנסת העשרים-ושתיים
יום רביעי, ב' בסיון התשע""ט (05 ביוני 2019), שעה 9:30"
סדר היום,"הצעת חוק הבחירות לכנסת העשרים ושתיים (הוראות מיוחדות לעניין ועדת הבחירות), התשע""ט-2019"
נכחו,"חברי הוועדה: דוד ביטן – היו""ר
משה ארבל
צבי האוזר
אסף זמיר
אופיר סופר
חוה (אתי) עטייה
עודד פורר
יצחק פינדרוס"
חברי הכנסת,מאיר כהן
מוזמנים,"מנכ""ל הכנסת אלברט סחרוביץ
	אורלי עדס - מנכ""לית ועדת הבחירות לכנסת העשרים-ושתיים

דין ליבנה - יועץ משפטי, ועדת הבחירות לכנסת העשרים-ושתיים

עמי ברקוביץ - ממונה חקיקה, משרד המשפטים

יערה למברגר - מח' ייעוץ וחקיקה, משרד המשפטים

רבקה ליפשיץ - המחלקה למשפט ציבורי-חוקתי, מח' ייעוץ וחקיקה, משרד המשפטים

ענבר תלמוד - מחלקה למשפט ציבורי-חוקתי, מח' ייעוץ וחקיקה, משרד המשפטים

רון דול - יועמ""ש, נציבות שירות המדינה

איתי טמקין - משרד האוצר

מירה פיירשטיין - ראש אגף בכיר, משאבי אנוש, הכנסת

לבנה כהן - סגן/ית ראש אגף בכיר משאבי אנוש

שני רביב משה - יועצת משפטית, מינהל הכנסת"
ייעוץ משפטי,"גור בליי
אלעזר שטרן"
מנהל הוועדה,אסף פרידמן
רישום פרלמנטרי,"אסתר מימון
 הצעת חוק הבחירות לכנסת העשרים ושתיים (הוראות מיוחדות לעניין ועדת הבחירות), התשע""ט-2019, פ/554/21, הצעת ח""כ דוד ביטן"
"היו""ר דוד ביטן","אני מבקש שהישיבה תהיה קצרה בגלל שאתמול עשינו דיון ארוך מאוד עם כל הגורמים המקצועיים, על מנת שנוכל להגיע להסכמות. דין או המנכ""לית, זה לא משנה, תסבירו באופן כללי את הצעת החוק, כדי שנוכל להתחיל את הדיון."
אורלי עדס,"בוקר טוב. כמו שכולכם יודעים, קיבלנו משימה לא צפויה. בדרך כלל היא לא צפויה, הפעם היא לא צפויה באופן חריג במיוחד, לכן באופן עקרוני אמרנו והתחייבנו שוועדת הבחירות תבצע את המשימה כמו שהיא יודעת, באופן המקצועי ביותר. אנחנו נבצע את התפקיד שלנו וציינו שבשל הנסיבות החריגות מאוד שנוצרו – שהבחירות הוקדמו בחלוף חודש וחצי בלבד מאז הבחירות הקודמות, הבחירות הללו חריגות באופן מיוחד, מכיוון שיש לנו גם לסיים את מערכת הבחירות הקודמת. בדרך כלל לוקח כחמישה חודשים עד שישה חודשים עד שמסתיימת המערכת הקודמת בכל ההיבטים, אנחנו לא סיימנו את כל המערכת – נצטרך לנהל את זה במקביל לקיום מערכת הבחירות הנוכחית. 

בנוסף, יש כמובן תהליכים שתמיד אנחנו עושים של הפקות לקחים. אין בכוונתנו לערוך תהליך הפקת לקחים, מכיוון שלא נוכל לבצע אותו תוך כדי, אבל כן נעשה את זה בהיבטים המשמעותיים ביותר מבחינתנו. לצורך זה אנחנו נזקקים לכלים, ולא מעט כלים.

אני כמובן לא רוצה להרחיב בהקשר של המשימה הלאומית וכמה מדובר כאן בנושא שכל מדינת ישראל צריכה להתגייס אליו, לא רק אורלי עדס והצוות שלה. מדובר במשימה מיוחדת, שונה. ציפיתי שכל השירות הציבורי יבין את זה. לצערי מאחר שזה לא כל כך ברור לכם הגשנו את הצעת החוק הזאת.

המשאב העיקרי שלנו אלה עובדים. מי שעושה בחירות זה עובדים, לא מחשבים, לא רובוטים, אך ורק ידי אדם. יש לנו צוות קבוע, כשמדובר ב-950 עד 1,000 איש בכל רחבי הארץ, מדובר באנשים שחוזרים מדי מערכת בחירות, התמקצעו, כל אחד יודע את תפקידו. אפשר לצורך העניין להגדיר את זה כמו גדוד מילואים. אומנם לא הייתי במילואים, אבל אני לא מכירה מצב שמחליפים גדוד תוך כדי מלחמה, מגייסים תמיד את אותם אנשים. יש לזה משמעות לשיתוף הפעולה ביניהם וכו', ולכן אנחנו רוצים את העובדים שעבדו בעבר. 

אנחנו מקבלים הודעות מעובדים שונים שלנו בכל רחבי הארץ שהם לא בטוחים שהממונים ישחררו אותם לעבודה. צריך לזכור שאנחנו מדברים על מערכת שלישית בשנה הנוכחית. הייתה מערכת בחירות לרשויות המקומיות, שאומנם לא מנוהלות על ידי ועדת הבחירות, אבל מרבית העובדים שלנו מועסקים גם בבחירות לרשויות, מערכת שנייה לכנסת ומערכת שלישית כרגע. זה מצריך מהעובדים התנתקות טוטלית ממקום העבודה שלהם, מהחיים האישיים שלהם, ולכל דבר יש משמעות בעיקר נוכח העיתוי שאנחנו מדברים עליו בתקופת חופשת הקיץ.

לכן הצעת החוק הזאת באה לדבר על מחויבות השירות הציבורי לגבי העובדים, לגבי השכר שיש לתגמל את העובדים בהקשר הזה, בהוראות מיוחדות בחוק חובת המכרזים. אני אזכיר שהמחסנים של ועדת הבחירות ריקים לחלוטין, אנחנו צריכים לרכוש ציוד לכל ועדות הקלפי, תהליך שאורך חודשים ארוכים בדרך כלל כיוון שמדובר בפריטים מאוד ייחודיים ולוקח זמן אספקה של ארבעה עד חמישה חודשים. כרגע אנחנו מבקשים מהספקים לספק את זה בתוך חודש ימים, יהיו לכך עלויות. לכל דבר במסגרת הזמן הנוכחי יש עלויות וזו הסיבה שביקשנו גם את העניין הזה."
מאיר כהן (כחול לבן),כל הציוד הוא כחול לבן ונרכש בארץ?
אורלי עדס,בפעם האחרונה לדעתי היצרן ייצר את זה בסין.
מאיר כהן (כחול לבן),עוד מעט נייבא את המצביעים מסין...
"היו""ר דוד ביטן",הליכוד יקבל 100 מנדטים...
עודד פורר (ישראל ביתנו),"אורלי, יש לכם את הספקים שרכשתם מהם."
אורלי עדס,"הבעיה הגדולה שלנו היא שבדרך כלל אנחנו עושים התקשרויות מכרזים למספר מערכות בחירות, וברוב המכרזים הסתיימה ההתקשרות."
עודד פורר (ישראל ביתנו),"אבל יש לך ספקים, זה לא שאת צריכה להתחיל לחפש ספק."
"היו""ר דוד ביטן",החוק מדבר על פטור ממכרז.
אורלי עדס,בדיוק. ברור.
"היו""ר דוד ביטן","אבל זו הוראת שעה, רבותיי. החוק הזה הוא הוראת שעה למערכת הבחירות הזאת."
אורלי עדס,בדגש על הוראת שעה למערכת הנוכחית. כל נושא השכר הוא אך ורק למערכת הזאת.
עודד פורר (ישראל ביתנו),האם החוק הזה מקובל עליכם? האם הוא נותן לכם מענה לצרכים?
אורלי עדס,"הגענו להסכמות בין כל הגופים. לומר שאנחנו מרוצים במאה אחוז – לא, אבל זה המצב, וזה עדיף על פני המצב הנוכחי."
עודד פורר (ישראל ביתנו),ממה אתם לא מרוצים?
אורלי עדס,"לא צריך לפרט, כבר הגענו להסכמות."
"היו""ר דוד ביטן","נדון בזה לפי סעיפים. אם זה קשור לסעיפים, תחכה לסעיף."
עודד פורר (ישראל ביתנו),ניסיתי להכניס את הסעיף הזה בהצעת החוק לפיזור הכנסת - - -
"היו""ר דוד ביטן",איזה סעיף?
עודד פורר (ישראל ביתנו),"תיכף אני אפרט. דווקא במקום הזה זה נכון. אני מניח שאתה דווקא תתמוך בי, דוד."
"היו""ר דוד ביטן",באיזה סעיף?
עודד פורר (ישראל ביתנו),אנחנו רוצים שיום החופש יינתן למצביע שהצביע בפועל בבחירות.
"היו""ר דוד ביטן",בשום פנים ואופן. זה לא קשור לחוק הזה.
עודד פורר (ישראל ביתנו),אין שום בעיה טכנית לעשות את זה.
"היו""ר דוד ביטן",תגיש הצעת חוק נפרדת.
עודד פורר (ישראל ביתנו),למה צריך להגיש הצעת חוק נפרדת?
"היו""ר דוד ביטן",אני אסביר לך בארבע עיניים.
מאיר כהן (כחול לבן),"אני תומך בך, אבל זה לא הדיון."
גור בליי,"יש פה בעיה משפטית כי זה מעוגן בחוק-יסוד: הכנסת, ואנחנו לא יכולים לתקן - - -"
"היו""ר דוד ביטן",זה לא קשור לזה.
גור בליי,"משפטית יש בעיה עם זה, כי זה מעוגן בחוק-יסוד: הכנסת."
"היו""ר דוד ביטן","הפסקה של 50 שניות.

  (הישיבה נפסקה בשעה 09:41 ונתחדשה בשעה 09:42.)"
"היו""ר דוד ביטן",הנושא הובהר בצורה - - -
עודד פורר (ישראל ביתנו),אני צריך להגיש בשביל זה חוק נפרד?
גור בליי,תיקון לחוק-יסוד: הכנסת.
עודד פורר (ישראל ביתנו),אפשרי להגיש אותו במהלך התקופה הזאת בהסכמה של כל הסיעות?
מאיר כהן (כחול לבן),זה ממש קשור למה שהוא אמר לך.
עודד פורר (ישראל ביתנו),מה התנאים כדי להגיש אותו?
גור בליי,"כרגע באופן עקרוני אין הנחה של הצעות חוק באופן סדיר, וכל דבר כזה כרוך בהסכמות של הסיעות וכן הלאה ושל יושב-ראש הכנסת."
"היו""ר דוד ביטן","יש חוק שאני רוצה להגיש, ונדבר על זה."
אורלי עדס,אולי חוק ביטול התפזרות הכנסת.
"היו""ר דוד ביטן","קלפי נכים, שזה משהו לא הגיוני."
עודד פורר (ישראל ביתנו),הסכמות של הסיעות זה הסכמה שלך?
"היו""ר דוד ביטן","לא. אני לא יושב-ראש הוועדה המסדרת, אני מזכיר לך. בבקשה."
"משה ארבל (ש""ס)","ברשות היושב-ראש, גילוי נאות כמובן, בבחירות לכנסת העשרים-ואחת כיהנתי כסגן יושב-ראש ועדת הבחירות, אני מציין לשבח את כל הצוות שעושים עבודה יוצאת מן הכלל ובמסירות נפש.

אני לא יודע אם זה לחקיקה, אבל כן הייתי מאוד מאוד רוצה לקרוא לכם בהזדמנות הזאת לעשות הכול כדי למצוא פתרונות וסידורים להורים לילדים שייאלצו לעבוד. מדובר ביולי-אוגוסט, וצריכים לעשות הכול גם עם תוספת שכר, שזה לא בהכרח מפצה על היעדר הורות בחודשים האלה."
אורלי עדס,ציינתי שמדובר בעיתוי בעייתי - -
"היו""ר דוד ביטן","לא ניכנס לסעיפים ספציפיים, אנחנו נדבר כשנגיע לזה."
אורלי עדס,"- - ובהקשר הזה ביקשנו את תוספות השכר, ואנחנו מתכוונים כנראה לעשות איזה - - -"
"היו""ר דוד ביטן","חבר'ה, אני לא אמנע מחברים לדבר, אבל כשנגיע לסעיפים הספציפיים תגידו את הדברים, אין שום בעיה, וגם נסביר מה עשינו בעניין, כי יש פתרון לזה בחוק.

הקראה ונצביע סעיף-סעיף."
גור בליי,"אני רוצה רק לציין בהקשר גם לדברים שאמרה מנכ""לית ועדת הבחירות המרכזית, שיש פה הקלות משמעותיות וחריגות משמעותיות מדינים רגילים לאור המצב החריג שנוצר פה, וברור שזה משהו שלא רגיל, לכן הוא הוראת שעה, וגם שתהיה לנו מפת דרכים להמשך הדברים.

יש פה ארבעה דברים עיקריים. אני רק רוצה לחדד מתוך הדברים: יש פה נושא כוח-האדם שמנכ""לית ועדת הבחירות דיברה עליו. כל מה שקשור בכוח-אדם, גם שכר, גם שחרור עובדים; יש נושא התקציב, אישור מהיר יותר של תקציב. זה הנושא השני; הנושא השלישי זה הקלות בתחום המכרזים; הנושא הרביעי זה הקלה מסוימת מבחינת התקופות בנושא של הוראות שעה שמוציא יושב-ראש ועדת הבחירות המרכזית. אלה ארבעת הראשים של הדברים ונעבור לסעיפים.

הצעת חוק הבחירות לכנסת העשרים ושתיים (הוראות מיוחדות לעניין ועדת הבחירות), התשע""ט–2019"
"היו""ר דוד ביטן","תוסיף את המילים ""הוראת שעה""."
גור בליי,"""הוראות מיוחדות""."
"היו""ר דוד ביטן","כשיש הוראת שעה, כותבים את זה בכותרת."
גור בליי,"ישבנו עם הנסחית.
 
	מטרה
	1.
	מטרתו של חוק זה לקבוע הוראות מיוחדות, הדרושות לשם היערכות ועדת הבחירות המרכזית לקיום הבחירות לכנסת העשרים ושתיים, בשל המועד שנקבע לבחירות וסמיכות הזמנים הרבה בין מערכת הבחירות האמורה למערכת הבחירות לכנסת העשרים ואחת."
"היו""ר דוד ביטן",האם יש הערות?
עמי ברקוביץ,"גור, האם תוכל להסביר מדוע יש צורך, בשים לב לכך שלא מקובל לקבוע סעיפי מטרה – מדוע יש - - -"
מאיר כהן (כחול לבן),כי יש שלושה חודשים.
עמי ברקוביץ,סעיף המטרה – איזה אינדיקציה פרשנית הוא נותן?
גור בליי,"זה נכון, כמו שציין נציג משרד המשפטים, עמי ברקוביץ, שבדרך כלל אנחנו לא סבורים שיש צורך לקבוע סעיפי המטרה, ואפילו רצוי שלא, כי לפעמים יכולים לסבך מבחינה פרשנית וכן הלאה. במקרה הזה חשבנו שבגלל החריגות של החוק ובשביל שאחר כך, ככל שיבואו לפרש את הסמכויות שמוקנות פה במסגרת החוק הזה לגורמים הרלוונטיים, הם יוכלו לתת לזה פרשנות, ובמקרים המתאימים פרשנות יותר רחבה ופרשנות שיותר מותאמת לתכלית המיוחדת של החוק הזה, יש היגיון דווקא פה כן לקבוע את סעיף המטרה, מה שיאפשר אולי בהוראות הספציפיות להיות יותר זהירים ויותר מצומצמים, מתוך הבנה שכאשר באים להפעיל את זה, הכול נעשה לאור המטרה המיוחדת של סיוע בנסיבות החריגות שנוצרו פה."
מאיר כהן (כחול לבן),קוצר הזמן.
"היו""ר דוד ביטן","האם יש הוראות אחרות? 

מי בעד, ירים את ידו. מי נגד? מי נמנע?

הצבעה

בעד הסעיף – פה אחד
נגד – אין
נמנעים – אין
סעיף 1 להצעת חוק הבחירות לכנסת העשרים ושתיים (הוראות מיוחדות לעניין ועדת הבחירות), 
התשע""ט–2019, אושר."
"היו""ר דוד ביטן",פה אחד.
גור בליי,"פרשנות
	2.
	למונחים בחוק זה תהיה המשמעות שיש להם בחוק הבחירות לכנסת [נוסח משולב], התשכ""ט–1969 (להלן – חוק הבחירות)."
"היו""ר דוד ביטן",יש הערות? לא. הלאה.
גור בליי,"העסקת עובד רשות ציבורית בוועדת בחירות לכנסת העשרים ושתיים
	3.
	(א)	הועסק עובד רשות ציבורית על ידי ועדת הבחירות לשם קיום הבחירות לכנסת העשרים ואחת וביקש המנהל הכללי של ועדת הבחירות המרכזית, או מי שהוא הסמיך לכך, להעסיקו בוועדת בחירות לשם קיום הבחירות לכנסת העשרים ושתיים, והעובד מסכים לכך, לא תמנע הרשות הציבורית, במישרין או בעקיפין, את העסקתו כאמור; לעניין סעיף זה – 


	
	""רשות ציבורית"" – כל אחד מאלה:


	
	
	(1)	הממשלה ומשרדי הממשלה, לרבות יחידותיהם ויחידות הסמך שלהם;


	
	
	(2)	לשכת נשיא המדינה;


	
	
	(3)	הכנסת;


	
	
	(4)	מבקר המדינה;


	
	
	(5)	רשות מקומית."
"""ראש הרשות"" – כל אחד מאלה","(1)	לעניין הממשלה ומשרדי הממשלה, לרבות יחידותיהם ויחידות הסמך שלהם – נציב שירות המדינה או מי שהוא הסמיך לכך;"
דין ליבנה,אני מבקש שזה יהיה בכיר בנציבות שירות המדינה.
עמי ברקוביץ,"לא. לא בהכרח. הוא יכול להסמיך גם מנכ""ל של משרד."
דין ליבנה,כל הרעיון הוא שזה יהיה מרוכז.
עמי ברקוביץ,רעיון שלך.
דין ליבנה,זו הייתה התכלית וזו הייתה ההסכמה.
גור בליי,"תנו לגמור לקרוא. רצינו לשאול על הדבר הזה, אבל רק אני אגמור לקרוא. כרגע אני מוסיף ""או מי שהוא הסמיך לכך"".


	
	
	(2)	לעניין לשכת נשיא המדינה – מנהל הלשכה;


	
	
	(3)	לעניין הכנסת – יושב ראש הכנסת או מי שהוא הסמיך לכך;


	
	
	(4)	לעניין מבקר המדינה – מבקר המדינה או מי שהוא הסמיך לכך;



זה כמובן נוסח סטנדרטי. בדרך כלל מי שהוא הסמיך לכך זה המנכ""ל."
מאיר כהן (כחול לבן),"תוסיף גם ""ראש הרשות או מישהו שהוסמך""."
אורלי עדס,"סליחה, אני מוכרחה להעיר כאן. ברגע שניתן יהיה להסמיך כל מנכ""ל של רשות או כל מנכ""ל של מפעל, המשמעות היא שזה לא יהיה מרוכז. אנחנו מדברים על 1,000 עובדים בכל רחבי הארץ. אני יכולה למצוא את עצמי במצב שאני צריכה להתנהל מול המנכ""לים."
"היו""ר דוד ביטן","את לא צריכה. יש הבדל בין הוועדות המחוזיות לוועדה הארצית. עזבי, דיברנו על זה. שם את קובעת ונגמר הסיפור."
אורלי עדס,עדיין גם בוועדה המרכזית יש 90 עובדים חוץ מעובדי הכנסת - - -
"היו""ר דוד ביטן","עם חלק גדול לא יהיו בעיות, יהיו בעיות בשוליים."
דין ליבנה,"כבר יש לנו בעיות עם סמנכ""לים של משאבי אנוש שלא רוצים לתת עובד כי לא בא להם. לא מנימוקים. הם אומרים: לא בא לנו."
אורלי עדס,"קיבלתי הבוקר הודעה מעובדת שמסרה לי שמנכ""ל המשרד נתן הוראה ששום עובד בכיר מעל דרגה 41 לא ישוחרר לעבודה בוועדת הבחירות."
"היו""ר דוד ביטן",כמה כאלה יהיו לכם?
אורלי עדס,"אני לא יודעת. זה בדיוק העניין. בשביל זה אנחנו כאן, ועבור זה אנחנו מבקשים את החוק. אנחנו לא יכולים להרשות לעצמנו מצב שבו לא נתחיל לעבוד. כבר היינו אמורים להתחיל לעבוד."
"משה ארבל (ש""ס)","הבעיה היא כפולה, יש היעדר מוטיבציה מצד העובדים, והיעדר מוטיבציה - - -"
"היו""ר דוד ביטן","בשביל זה נתנו תוספת כסף. אין היעדר מוטיבציה, תאמין לי. כולם מבסוטים."
אורלי עדס,"אנחנו נקווה, נראה את זה בשטח. אנחנו מבקשים שזה יתרכז אצל נציבות שירות המדינה, אחרת זה יקשה על ההתנהלות."
גור בליי,"אורלי, זה לא עלול ליצור סרבול מבחינת היעילות שלכם, שמי שיודע על הצרכים זה נגיד לצורך העניין מנכ""ל של משרד, אז הוא צריך להעלות את זה למעלה לנציב שירות המדינה, הוא מרכז ואז - - -"
אורלי עדס,כל העניין הוא שהנציב יהיה מודע - - -
גור בליי,זה לא עלול ליצור סרבול דווקא?
אורלי עדס,"העניין של מודעות הנציב, יש לה חשיבות, כדי שיוכל לבחון את זה - - -"
"היו""ר דוד ביטן",כמה עובדים יש לכם בוועדה הארצית?
אורלי עדס,"בוועדה המרכזית 120, מתוכם כ-35 עובדי כנסת, כל היתר הם עובדים של כל המשרדים."
"היו""ר דוד ביטן",כמה בעיות יכולות להיות?
אורלי עדס,"מסתבר שיש לא מעט, אתה יודע את זה. אנחנו ניתן, לא 100%, לא 200%, כל אחד מאיתנו ייתן מיליון אחוז, אבל בעבור זה אנחנו צריכים עובדים."
"היו""ר דוד ביטן","אנחנו מקבלים את העמדה הזאת של המנכ""לים, אתם תטפלו בזה."
רון דול,אנחנו לא יכולים. אנחנו נותנים הכי הרבה עובדים בכל המשרדים. כל היתר יכולים להסמיך והנציב לא?
"היו""ר דוד ביטן",אתם תטפלו. הלאה. תמחק את זה.
גור בליי,אז יהיה כתוב רק נציב שירות המדינה.
"היו""ר דוד ביטן",או לא. אם הוא יכול להסמיך בתוך הנציבות - - -
אורלי עדס,מתוך הנציבות.
קריאות,- - -
"היו""ר דוד ביטן",זאת ההחלטה.
גור בליי,מי שהוא הסמיך לכך מקרב עובדי הנציבות?
"היו""ר דוד ביטן","מעובדי הנציבות, אבל לא מנכ""לים, סמנכ""לים."
רון דול,למה אנחנו צריכים - - -
"היו""ר דוד ביטן",מדובר ב-15 עובדים. מה העניין הזה?
עמי ברקוביץ,מה זה משנה?
רון דול,למה אחר יכול להסמיך ולא הנציב?
"היו""ר דוד ביטן",שיסמיך בתור הנציבות.
רון דול,"למה להגביל את ההסמכה שלו? זה לא אפקטיבי, זה לא לעניין."
"היו""ר דוד ביטן",תמשיך לקרוא.
רון דול,"סליחה, זה לא לעניין."
"היו""ר דוד ביטן",כך זה התקבל. הלאה.
רון דול,איך התקבל?
"היו""ר דוד ביטן","אתה רוצה הצבעה, נעשה הצבעה."
מאיר כהן (כחול לבן),תעשה הצבעה.
"היו""ר דוד ביטן","מי בעד התיקון הזה? מי נגד? מי נמנע?

הצבעה

בעד – פה אחד
נגד – אין
נמנעים – אין 
התיקון אושר."
"היו""ר דוד ביטן",עבר. הלאה.
גור בליי,"שיהיה ברור גם לפרוטוקול, אנחנו כותבים ""נציב שירות המדינה או מי שהוא הסמיך לכך מקרב עובדי הנציבות""."
מאיר כהן (כחול לבן),במקום הכול.
"היו""ר דוד ביטן",רק בנציבות.
מאיר כהן (כחול לבן),"רק לעניין הנציבות. אם כך, ראש הרשות המקומית להוסיף."
עמי ברקוביץ,"למה שם אין הסמכה? למה שם זה לא מנכ""ל?"
גור בליי,"""לעניין רשות מקומית – ראש הרשות."""
"היו""ר דוד ביטן",שם יש פחות בעיות.
גור בליי,"גם לעניין ראש הרשות המקומית, ""ראש הרשות או מי שהוא הסמיך לכך"". פה לא צריך לכתוב מקרב כך וכך, זה ברור, מי שהוא הסמיך לכך."
"היו""ר דוד ביטן",תמשיך לקרוא.
גור בליי,"(ב)	על אף האמור בסעיף קטן (א) – 


	
	
	(1)	לעניין העסקה בוועדת בחירות אזורית – יושב ראש ועדת הבחירות המרכזית רשאי להיענות לבקשת הרשות הציבורית שלא להעסיק עובד שלה כאמור באותו סעיף קטן בוועדת בחירות אזורית, בין היתר בהתחשב ביכולתה של ועדת הבחירות האזורית לבצע את תפקידה כאמור בסעיף 1 ובצורכי הרשות הציבורית ובכלל זה ביכולתה לבצע משימות בהיעדר העובד;


	
	
	(2)	לעניין העסקה בוועדת הבחירות המרכזית – הודיע ראש הרשות הציבורית שבה מועסק – שימו לב שפה זה ""ראש הרשות הציבורית"" – העובד למנהל הכללי של ועדת הבחירות המרכזית כי בשל צורכי הרשות הציבורית ובכלל זה יכולתה לבצע משימות בהיעדר העובד, יש קושי ממשי בהיעדרותו מעבודתו ברשות הציבורית, ולא הגיעו ראש הרשות הציבורית והמנהל הכללי של ועדת הבחירות המרכזית להסכמה על העסקת העובד בוועדה – לא יועסק העובד בוועדה."
"מנכ""ל הכנסת אלברט סחרוביץ","פה יש לי הערה. קודם כול, מה זה ""ראש הרשות הציבורית"" או מי שהוסמך לכך."
גור בליי,אז הגדרנו.
"מנכ""ל הכנסת אלברט סחרוביץ",למה אמרת לשים לב לראש רשות?
גור בליי,זה מפנה להגדרה.
"מנכ""ל הכנסת אלברט סחרוביץ","דבר שני, זה לא רק צורכי העבודה, יש גם סוגיות אחרות. אני לא יודע לגבי גופים אחרים. בכנסת להזכירך יש גם עניין ניגוד עניינים. ""או כל סיבה אחרת""."
"היו""ר דוד ביטן",ניגוד עניינים - - -
"מנכ""ל הכנסת אלברט סחרוביץ",זה לא מופיע פה.
"היו""ר דוד ביטן","מה זה ""כל סיבה אחרת""?"
"מנכ""ל הכנסת אלברט סחרוביץ",כל סיבה אחרת - - -
"היו""ר דוד ביטן",כל הסיבות המצויות בעולם ייכנסו לחוק?
"מנכ""ל הכנסת אלברט סחרוביץ","חבר הכנסת ביטן, עם כל הכבוד, ""כל סיבה אחרת"", אני מתעקש על כך."
"היו""ר דוד ביטן","""כל סיבה אחרת"" – לא. אי-אפשר, צריך לנמק מה הסיבות."
"מנכ""ל הכנסת אלברט סחרוביץ","אני אנמק, אבל זה לא יכול להיות רק בגלל צורכי עבודה. ""או כל סיבה אחרת""."
"היו""ר דוד ביטן","אז תוסיף, אבל אל תכתוב ""כל סיבה אחרת""."
"מנכ""ל הכנסת אלברט סחרוביץ","""או כל סיבה אחרת""."
"היו""ר דוד ביטן","""כל סיבה אחרת"" אי-אפשר לכתוב בחוק באופן כללי."
"מנכ""ל הכנסת אלברט סחרוביץ",הוא ימצא את הנוסח. זה לא רק צורכי עבודה.
גור בליי,"זה צורכי הרשות, זה באופן רחב. כתוב: צורכי הרשות. זה כל צורך שהרשות הציבורית מעלה, עם דגש על - - -"
"היו""ר דוד ביטן","אי-אפשר לכתוב ""כל סיבה אחרת"". זה אומר ש-100 סיבות יכולות להיות, וזה לא הגיוני."
"מנכ""ל הכנסת אלברט סחרוביץ",יש כמה סיבות.
"היו""ר דוד ביטן",אין לי בעיה - - -
אורלי עדס,"אם יש, אולי אפשר לפרט אותן, אבל לא באופן כללי."
"היו""ר דוד ביטן","המילים ""סיבה אחרת"" לא נכונות."
"מנכ""ל הכנסת אלברט סחרוביץ","ההערה שלי הובנה. תנסח, גור, בהתאם."
"היו""ר דוד ביטן","אנחנו מבדילים בין ועדה אזורית לוועדה ארצית, מכיוון שבוועדה אזורית מדובר ב-19 ועדות. אין שום סיבה שינהלו משא-ומתן עכשיו עם כל ראש רשות או בכל ועדה, ולכן אמרנו שפה הם יוכלו לשאוב את האנשים לוועדה האזורית, ואם יש התנגדות, למשל של ראש העירייה, לאיזה עובד, עוד מעט יהיה נוהל שהשופט יצטרך לקבל החלטה בערעור. לעומת זאת, בוועדה הארצית, שלא מדובר בהרבה אנשים, אנחנו אומרים שזה חייב להיות בתיאום. אם ראש הרשות יתנגד למשיכת העובד, הוא לא יהיה, יצטרכו למצוא לא תחליף."
"משה ארבל (ש""ס)","רק הערה תחבירית. אם בחוק אנחנו מדברים על הכנסת העשרים ושתיים, ויודעים את זהות המנהלת הכללית, אפשר לכתוב ""המנהלת הכללית"" ולא ""המנהל הכללי""."
גור בליי,בחוק תמיד כותבים בלשון זכר.
אורלי עדס,בחוק לא כותבים את זה לצערי.
"היו""ר דוד ביטן","דווקא ש""ס?"
"משה ארבל (ש""ס)",למה לא?
"היו""ר דוד ביטן","תשימו כמה חברות כנסת, אז נדבר."
קריאה,מחכים לפריימריז...
גור בליי,"פה יש שאלה אם זה באמת מה שרוצים לכתוב, אבל אני אקרא עד הסוף.


	
	(ג)	עובד יעדכן את ראש הרשות הציבורית על פנייה מהמנהל הכללי של ועדת הבחירות המרכזית אליו כאמור בסעיף קטן (א) מיד לאחר קבלתה, אם בכוונתו להיענות לבקשה.



השאלה פה אם באמת רוצים שהעובד ישירות יעדכן את ראש הרשות הציבורית או שהוא יעדכן את הממונה שלו, וברור שהממונה יפנה לראש הרשות."
דין ליבנה,מקובל עלינו שזה יהיה מהממונה.
גור בליי,"עובד יעדכן את הממונה, ואז בנהלים הפנימיים של כל גוף, הממונה ברור שהוא - - -"
"מנכ""ל הכנסת אלברט סחרוביץ","זה אל""ף-בי""ת, לא צריך את הדברים האלה בכלל."
גור בליי,עובד יעדכן את הממונה שלו.
"מנכ""ל הכנסת אלברט סחרוביץ","לא כל דבר צריך בחקיקה, חברים."
אורלי עדס,יש דברים כנראה שאי-אפשר להימנע מהם.
גור בליי,"סעיף קטן (ד) זה הוראה שנוספה לאחר הישיבה אתמול.


	
	(ד)	הוראות סעיף זה יחולו על עובד רשות ציבורית – 


	
	
	(1)	שהועסק בוועדת הבחירות המרכזית לשם קיום הבחירות לכנסת העשרים ואחת – לעניין העסקתו בוועדת הבחירות המרכזית לשם קיום הכנסת העשרים ושתיים. 


	
	
	(2)	שהועסק בוועדת בחירות אזורית לשם קיום הבחירות לכנסת העשרים ואחת – לעניין העסקתו בוועדת בחירות אזורית לשם קיום הכנסת העשרים ושתיים. 



אני אסביר. מה זה אומר. ההסדר המיוחד - - -"
דין ליבנה,"""קיום הבחירות לכנסת העשרים ושתיים"". הכנסת תקום גם בלעדינו."
גור בליי,"צודק. אני מסביר את הסעיף הזה. ההסדר המיוחד פה אומר שלא ימנע ראש הרשות מהעובד ללכת לעבוד בוועדת הבחירות, עם כל ההסדר הנפרד לוועדות האזוריות וועדת הבחירות המרכזית – מה שכרגע הצגנו – יחול רק במצב שבו עובד שהיה בוועדת בחירות אזורית בבחירות האחרונות יעבוד בוועדה האזורית בבחירות הבאות, ואם הוא היה קודם בוועדה המרכזית, הוא ימשיך בוועדה המרכזית עכשיו. כמובן שוועדת הבחירות יכולה לעשות הצלבות, אבל אז היא לא נהנית מהסעיף הזה שנותן לה איזה עדיפות יותר משמעותית."
עמי ברקוביץ,האם אתה יכול להסביר את ההבחנה בין ועדות אזוריות לוועדה המרכזית?
"מנכ""ל הכנסת אלברט סחרוביץ",כי לוועדות האזוריות אין לנו יכולת ערעור. בסוף ההחלטה האחרונה היא של ועדת הבחירות.
"היו""ר דוד ביטן",של השופט.
רון דול,למה הסעיף הזה לא חל על מי שעבד קודם בבחירות בוועדות האזוריות?
אסף זמיר (כחול לבן),"זה חל. זה חל רק אם ממשיכים באזורית. זה מונע הצלבה. אבל למה למנוע? מה אכפת לנו? מה אכפת לנו מהצלבה? נגיד שהיה אדם שעבד באזורי ורוצים למרכזי, מה אכפת לי? למה אכפת לי?"
"מנכ""ל הכנסת אלברט סחרוביץ",עשו הבחנה אתמול בין ועדות אזוריות לוועדה המרכזית.
אסף זמיר (כחול לבן),למה אכפת לי?
"היו""ר דוד ביטן","אין עם זה בעיה. אני אסביר לך. אם ראש הרשות שלו מסכים להעביר אותו, אין בעיה."
"מנכ""ל הכנסת אלברט סחרוביץ","קבעו שלוועדות אזוריות, לנו, כראשי רשויות, אין יכולת לערער, בסוף ההחלטה היא של השופט.

יכול להיות שכל העובדים ייגשו לוועדות האזוריות ואז אין יכולת ערעור בכלל, אז אמרנו שזה צילום תמונת מצב, כל מה שהיה לכנסת העשרים ואחת באזוריות יחזור עכשיו ולי אין יכולת לבוא ולערער."
"היו""ר דוד ביטן",מי שעבד – עבד. מי שלא עבד – יש הנוהל הרגיל.
"מנכ""ל הכנסת אלברט סחרוביץ","כנ""ל לגבי הנציבות."
רון דול,אני לא מבין את ההבחנה.
"היו""ר דוד ביטן",אתמול הסברנו אותה יפה מאוד.
רון דול,לא. לא הסברתם כלום. בכלל למה זה נוגע לתחולה? אם הם רוצים אותו לוועדה המרכזית - - -
"היו""ר דוד ביטן","אין שום בעיה, אפשר להסביר. אם הם רוצים אותו לוועדה המרכזית וראש הרשות מסכים, אז אין בעיה, אבל לא יחול הנוהל שזה חובה, זה הכול. זה כל ההבדל."
רון דול,זה מאפשר להחליף ועדות בלי שההסדר הזה יחול. זה מה שאתם רוצים?
"היו""ר דוד ביטן","לא. אני רוצה להסביר. עוד פעם, עשינו הבחנה בין הוועדות האזוריות לוועדה הארצית. בוועדה האזורית אין שיקול דעת. אפשר לערער, שיקול הדעת היחיד זה לשופט, זו ההחלטה הסופית. אל תשכחו שמדובר בשופט עליון, הוא קובע."
גור בליי,יושב-ראש ועדת הבחירות.
"היו""ר דוד ביטן","יושב-ראש ועדת הבחירות הוא שופט עליון, ולכן אני סומך על שיקול דעתו, שהוא ישקול את הבקשה. לכאורה מה יכול להיות? שייקחו עובדים עכשיו ממשרד ממשלתי מסוים, לדוגמה משרד הכלכלה, וייתנו אותם לוועדה האזורית בירושלים."
אסף זמיר (כחול לבן),מי ייתן? מי מחליט?
"היו""ר דוד ביטן",זה בדיוק העניין.
"מנכ""ל הכנסת אלברט סחרוביץ",הוועדה תבקש אותו.
"היו""ר דוד ביטן","זה בדיוק העניין, אמרנו שבוועדה האזורית הם יכולים למשוך כל אחד, אבל כדי לצמצם את הבעיה הזאת, שאי-אפשר למשוך עכשיו 40 עובדים ממשרד הכלכלה – כי פה אין זכות ערעור, שים לב – אמרנו שההליך הזה יחול רק על מי שעבד."
"מנכ""ל הכנסת אלברט סחרוביץ",בפעם הקודמת.
"היו""ר דוד ביטן","מי שעבד – אין בעיה. מי שלא עבד – יצטרכו לתאם עם המשרד. 

יגידו למנכ""ל משרד הכלכלה שרוצים לקחת עובד ספציפי לוועדה האזורית ירושלים, אז יחול הנושא של התיאום במקרה הזה. מה שהיה – אין בעיה, ימשכו את מי שרוצה."
אסף זמיר (כחול לבן),התיאום אומר - - -
"מנכ""ל הכנסת אלברט סחרוביץ",לראש הרשות יש זכות - - -
אסף זמיר (כחול לבן),יש זכות לא להסכים?
"מנכ""ל הכנסת אלברט סחרוביץ",כן. כן.
"היו""ר דוד ביטן","זה כל ההבדל. אחרת, מה היא אומרת? היא אומרת: יש לי בעיה, אני לא יכולה לנהל עכשיו משא-ומתן עם כולם, אני רוצה מהר מהר. מה זה מהר? יהיה מה שהיה."
אסף זמיר (כחול לבן),"אז אני אקשה עליך. אם היא צריכה לארגן את הבחירות עוד פעם אחרי שלושה חודשים, למה אני שם עליה את המגבלה הזאת?"
"היו""ר דוד ביטן",יש לה. הוועדות קיימות.
אסף זמיר (כחול לבן),"יש לה ועדות, לא הספיקו האנשים, הלכה ופנתה למשרד הכלכלה, אני צריכה 40 עובדים. למה להטיל עליה את הקושי?"
"היו""ר דוד ביטן","אין הרבה מקרים כאלה. במקרה הזה היא צריכה לנהל משא-ומתן, יהיו לה כמה עובדים שהיא תצטרך לדבר עליהם. מה קרה? היא לא יכולה לדבר עם מנכ""ל משרד או עם ראש רשות? היא יכולה לדבר. אמרנו: נמנע ממך את כל התהליך של הארגון הזה. מדובר ב-19 ועדות. בעניין הזה אמרנו: אם את רוצה את העובדים הקיימים, היא יכולה למשוך אותם - - -"
מאיר כהן (כחול לבן),הסעיפים האלה מייצרים לכם בעיה?
רון דול,כן.
מאיר כהן (כחול לבן),"לא שאלתי אותך. סליחה, אדוני. שאלתי אותה."
אורלי עדס,אני לא יכולה להסביר את זה יותר טוב מיושב-ראש הוועדה.
מאיר כהן (כחול לבן),את לא עונה על השאלה. זה בסדר?
אורלי עדס,אלה ההסכמות שהגענו אליהן. לומר שהן מתקבלות במאה אחוז? לא. אבל זה מה שיש כרגע.
"היו""ר דוד ביטן",אתה רוצה חופש פעולה שהיא תעשה מה שהיא רוצה?
עמי ברקוביץ,משרדי הממשלה לא שותפים להסכמה.
"היו""ר דוד ביטן",מה אתם רוצים בדיוק? בואו נשמע. תסביר לי מה אתה רוצה.
רון דול,אני אסביר מה הבעיה.
"היו""ר דוד ביטן","לא מה הבעיה, מה אתה רוצה. אל תסביר לי את הבעיה."
רון דול,אנחנו רוצים בדיוק כמו הכנסת.
"היו""ר דוד ביטן",הוא רוצה שבכל מקום יצטרכו לקבל הסכמה מראש. עזוב.
רון דול,החוק הזה לא צריך להבחין בין מחוזות. הכנסת זה משהו אחר.
"היו""ר דוד ביטן",זה לא שהכנסת משהו אחר.
"מנכ""ל הכנסת אלברט סחרוביץ",מה ההבדל?
"היו""ר דוד ביטן","אתה טועה בגדול. יש עובדי כנסת שכן עבדו באזוריות, הם ימשיכו באזוריות."
רון דול,"זה מאפשר למנכ""לית למשוך עובדי מדינה שעבדו באזוריות, כדי למלא את המקום של הסירובים של המנכ""ל."
"היו""ר דוד ביטן",איזה סירובים? על מה אתה מדבר?
"מנכ""ל הכנסת אלברט סחרוביץ","אנחנו מחפים על 100 העובדים שלו, שהוא לא רוצה לשחרר."
"היו""ר דוד ביטן",איזה 100 עובדים?
קריאה,בכנסת היו 30 עובדים.
"היו""ר דוד ביטן","בוועדה הארצית רוב העובדים הם עובדי כנסת, 35 מ-100."
עמי ברקוביץ,לכן נקבע הסדר תיאום.
"מנכ""ל הכנסת אלברט סחרוביץ","אתם לא מבינים מה אומר הסעיף. הסעיף מתעקש רק על ועדות אזוריות, במחוזי יש לכם זכות - - -"
רון דול,"אני מבין טוב מאוד מה שעשית. דאגת לעצמך, דאגת לכנסת, אתה לא משחרר עובדי כנסת והיא תצטרך לקחת עוד עובדי מדינה מכל מקום."
"מנכ""ל הכנסת אלברט סחרוביץ","קודם כול, תפקידי לדאוג לכנסת, אבל אתה ממש טועה פה."
"היו""ר דוד ביטן","הלאה, תמשיך לקרוא."
"מנכ""ל הכנסת אלברט סחרוביץ",בסדר גמור.
רון דול,בסדר גמור....
"היו""ר דוד ביטן","כן, כי אתם לא מדברים לעניין. תסלח לי. אתה רוצה תיאום. תראה את הטיעון שלך, אתה אומר שגם בוועדה האזורית יהיה תיאום בגלל שהוא דאג לעצמו. מה אתה אומר? להרחיב את מעגל התיאום רק בגלל זה."
רון דול,"אין שום היגיון בהבחנות האלה, חוץ מלהגן על מנכ""ל הכנסת."
"היו""ר דוד ביטן","הלאה, תמשיך לקרוא."
"מנכ""ל הכנסת אלברט סחרוביץ",זה שלי אישית? זה מפעל שלי?
רון דול,זו לא ההצעה המקורית. ההצעה המקורית עדיפה עלינו.
"היו""ר דוד ביטן",הבנו את זה. הלאה.
גור בליי,"אגב, התוספת של הסעיף הזה לא משנה במובן הזה שהיא לא משנה את המצב שבו יש הפרדה בין האזורי לבין הארצי. בארצי יש תיאום ובאזורי יש מין השגה או בקשה ליושב-ראש ועדת הבחירות המרכזית."
עמי ברקוביץ,השאלה על מה מבוססת ההבחנה ששם תהיה להם זכות בלעדית?
רון דול,לאפשר הצלבות - - -
"היו""ר דוד ביטן",איזה הצלבות? אני לא יורד לסוף דעתך. איזה הצלבות?
רון דול,"עובדי מדינה שעבדו קודם במחוזות, יכולים עכשיו לעבור למרכזית מבלי שלנציב או מי שהסמיך - - -"
"היו""ר דוד ביטן",לא.
"מנכ""ל הכנסת אלברט סחרוביץ","אתה לא מבין, זה בדיוק העניין. תקרא את הסעיף. מסבירים חמש פעמים."
"היו""ר דוד ביטן","ההפך. ההפך. אם היא רוצה להעביר אותו לארצית, היא צריכה את ההסכמה שלך."
רון דול,לא.
"היו""ר דוד ביטן",מה לא?
"היו""ר דוד ביטן",תסביר את זה לפרוטוקול.
גור בליי,"יכול להיות שננסח בצורה מחודדת יותר, אבל הרעיון הוא – גם אמרתי קודם, אני אחזור ואומר – זה הולך לשני הכיוונים. הרעיון הוא שההסדר המיוחד פה חל רק כאשר מישהו הועסק קודם במחוזי, מועסק עכשיו במחוזי, ומי שהועסק קודם בארצי, מועסק עכשיו בארצי. ההסדר לא יחול בהצלבות, מה שאתה קורא לו ""לשני הכיוונים"", גם העברה מהמחוזי לארצי וגם בהעברה מהארצי למחוזי."
"היו""ר דוד ביטן",איזה בעיה יש עם זה?
רון דול,משמע בהצלבות – מה יקרה בהצלבות?
"היו""ר דוד ביטן","לא יהיה. אם זה עובר לארצי, היא צריכה את ההסכמה של הנציבות, זה הכול."
רון דול,אם זה הצלבה בכיוון של המחוזי?
"מנכ""ל הכנסת אלברט סחרוביץ",בכל הצלבה ההסכמה עדיין של הנציב.
"היו""ר דוד ביטן","אתם טועים, חבר'ה."
גור בליי,אני אבהיר לפרוטוקול ונבהיר את זה בנוסח.
עמי ברקוביץ,"זה לא מה ששאלתי, שאלתי משהו אחר."
"היו""ר דוד ביטן","תשאל מה שאתה רוצה, אין בעיה."
גור בליי,"אני אבהיר לפרוטוקול ונבהיר את זה גם בנוסח, שזה יהיה ברור. כל הסעיף, כל ההסדר המיוחד שנותן עדיפות לוועדת הבחירות המרכזית, לא יחול במצב שיש הצלבה לשני הכיוונים."
רון דול,אוקיי. אז מה - - -
גור בליי,"אם לא היה חוק, הסכמה רגילה."
"היו""ר דוד ביטן",עכשיו זה בסדר?
גור בליי,"בסדר? רון, נחה דעתך?"
"היו""ר דוד ביטן","מה רצית לשאול, משרד המשפטים?"
עמי ברקוביץ,שאלתי את השאלה הכללית שאתה אומר שניתנה עליה תשובה. ההבחנה בין המרכזית לאזוריות.
"היו""ר דוד ביטן","אם יש בעיה בניסוח, תשבו על זה."
גור בליי,"מקובל, רון?"
"היו""ר דוד ביטן",הוא אמר שכן.
גור בליי,הנהונים לא נכנסים לפרוטוקול. אני שמח שנחה דעתך.
רון דול,הרעיון מקובל.
גור בליי,אני שמח שנחה דעתך.
"היו""ר דוד ביטן",תמשיך לקרוא.
גור בליי,"(ה)
	(1)	רשות ציבורית לא תפטר עובד כאמור בסעיף קטן (א) שהועסק על ידי ועדת בחירות לשם קיום הבחירות לכנסת העשרים ושתיים ולא תפגע בתנאי העסקתו.


	
	
	(2)	היעדרות מעבודה לרגל העסקה בוועדת בחירות לשם קיום הבחירות לכנסת העשרים ושתיים כאמור בסעיף קטן (א) לא תיראה כהפסקה ברציפות עבודתו ולא תפגע בזכויות התלויות בוותק של העובד אצל הרשות הציבורית."
"היו""ר דוד ביטן",יש הערות נוספות?
גור בליי,"נעשה את תיקוני הנוסח הנדרשים בסעיף קטן (ד), כדי שהדברים יובהרו מעל לכל ספק.

שכר עובדים 
בוועדת בחירות
	4.
	יושב ראש ועדת הבחירות המרכזית רשאי לקבוע כי שכר עובדי ועדת בחירות המועסקים לשם קיום הבחירות לכנסת העשרים ושתיים יהיה גבוה בשיעור שלא יעלה על 35% מהשכר שנקבע להעסקת עובדים לשם קיום הבחירות לכנסת העשרים ואחת, ובלבד ששיעור העלאת השכר יהיה אחיד לכלל העובדים."
אסף זמיר (כחול לבן),האם אתה יכול להסביר לי את זה?
"היו""ר דוד ביטן",אני מציע שהוועדה תסביר למה היא ביקשה את התוספת הזאת.
איתי טמקין,אנחנו רוצים - - -
"היו""ר דוד ביטן",הגעת?
אורלי עדס,"ביקשנו תוספת שכר לעובדים, מכיוון שמדובר שוב בסיטואציה חריגה מאוד. כל העובדים שמועסקים בוועדת הבחירות הם רובם, למעט המטה הקבוע שהוא 30 עובדים, שעובדים חלקם בחלקיות משרה והם מחויבים בכל סיטואציה לעשות בחירות, ולא משנה מה הנסיבות האישיות שלהם, יש לנו את כל העובדים שכאמור אנחנו מגייסים מכל שירות המדינה. חלק אגב באים גם מבחוץ, אבל הרוב הם משירות המדינה. מדובר בעובדים שנדרשים בדרך כלל לצאת לימי חופשה ממקום עבודתם, מקבלים שכר בתמורה לימי החופשה, באים לוועדת הבחירות, מקבלים את השכר של ועדת הבחירות. מדובר בעבודה מאוד מאוד מאומצת, מאוד אינטנסיבית."
"היו""ר דוד ביטן","הפעם זה גם יהיה באוגוסט, גם זה בעיה."
אורלי עדס,"שעות המסגרת הבסיסיות הן עשר שעות ביום, כולל יום שישי, עד השעה 13:00, אבל בפועל העבודה היא בין 16 ל-20 שעות עבודה ביום במשך שלושה חודשים. אנשים פשוט צריכים - - -"
מאיר כהן (כחול לבן),כמה?
אורלי עדס,"אנחנו עובדים בין 16 ל-20 שעות, הצוות הקבוע ועוד עובדים רבים - - -"
"היו""ר דוד ביטן","אני רוצה להדגיש, שימו לב שזה עד, זה תקרה. מי שצריך לקבל החלטה בשיעור ההעלאה ואם בכלל, זה השופט. תביאו בחשבון שפה לא נותנים קארט בלאנש לוועדה, אלא שופט עליון מקבל החלטה."
אסף זמיר (כחול לבן),בפעם הקודמת גם הייתה תקרה?
"היו""ר דוד ביטן","לא. מה קורה? אותם עובדים צריכים לעבוד עוד פעם, אנחנו רוצים שהם יבואו, כי יש להם ידע, נותנים להם תמריץ, גם מדובר בחודש אוגוסט, גם הכול דחוף, ולכן אנחנו מאפשרים את ההעלאה הזאת, אבל עם ביקורת של שופט עליון שהוא יצטרך לקבל החלטה אם לתת וכמה לתת."
אסף זמיר (כחול לבן),זה מרגש אותי האמון שאתה נותן בשופטי עליון...
"היו""ר דוד ביטן","מה לעשות, בכל זאת שופט עליון הוא שופט עליון. אני מצפה ממנו לקבל החלטה. אם לא היה שופט, לא בטוח שהייתי נותן - - -"
מאיר כהן (כחול לבן),אם זה שעות לילה?
אורלי עדס,"אין תוספת של שעות נוספות, השכר אצלנו גלובלי."
מאיר כהן (כחול לבן),אנא תגידי את זה.
יצחק זאב פינדרוס (יהדות התורה),"בחוק הרי קיימת תוספת שעות לילה, להם אין את זה. אנחנו מאפשרים פה - - -"
"היו""ר דוד ביטן",לוקחים בחשבון - - -
קריאות,- - -
יצחק זאב פינדרוס (יהדות התורה),"זה נשמע סביר, כמו שמאיר אומר."
"היו""ר דוד ביטן","הבקשה של הוועדה הייתה 50%, אנחנו הורדנו את זה ל-35%."
אורלי עדס,אם יורשה לי להשלים לפני שהאוצר יעלה את טענותיו - - -
קריאות,- - -
"היו""ר דוד ביטן","הוא יודע, הוא היה אתמול בישיבה. הבקשה הייתה 50%, צמצמנו ל-35%, ועדיין יש החלטה של השופט."
אורלי עדס,אפשר להשלים את הדברים לפני שהאוצר יטען?
"היו""ר דוד ביטן",אין בעיה. תשלימי.
אורלי עדס,"מדובר בעובדים שהפעם הזאת, כפי הנראה, לרבים מהם לא יהיו מספיק ימי חופשה, לכן המשמעות היא שהם יידרשו לצאת לחל""ת, המשמעות היא שהם ירוויחו בפועל פחות מאשר בפעם הקודמת, כי כבר לא יהיה להם את השכר בתמורה לימי החופשה, ובחל""ת מי שמחזיק ברכב ליסינג גם יצטרך לשלם וכו'. יש לזה המון השלכות. חופשות קיץ – היא לא תאהב את זה – יש לי כאן למשל עובדת, ארבעה ילדים, אני לא אכלול את הגדולה, שלושה ילדים, שלושה מחזורי קייטנות, 9,000 שקל בחודש רק קייטנה בבוקר במשך כל חודש."
מאיר כהן (כחול לבן),שכנעת אותנו.
אורלי עדס,אני מביאה רק דוגמאות. הדבר הכי חשוב הוא המוטיבציה של העובדים. עובדים עכשיו מבטלים חופשות בעשרות אלפי שקלים. עובדים נדרשו לבטל חופשות על חשבונם.
"היו""ר דוד ביטן","היה במקור סעיף על חופשות. אבי ניסנקורן התנגד אתמול בישיבה, אז ביטלנו את זה. רצינו לתת להם בונוס נוסף על ימי החופשה, הוא התנגד - -"
אורלי עדס,"וזו מערכת בחירות שנייה ושלישית בעבודה כל כך מאומצת, ועובדים שואלים אם בכלל שווה להם לבוא."
"היו""ר דוד ביטן","- - הוא אומר שלא צריך לפגוע בזכות שלו לחופשה, גם אם הוא רוצה. זה חוק שצריך לאפשר לו."
מאיר כהן (כחול לבן),ההתנגדות שלו הייתה בסדר גמור.
"היו""ר דוד ביטן",קיבלנו אותה.
צבי האוזר (כחול לבן),"הסיפה של הסעיף, שהשכר יהיה אחיד לכלל העובדים - - -"
"היו""ר דוד ביטן","לא רוצים לפגוע באנשים. העובדים אין להם שכר אחיד, כל אחד לפי התפקיד ולפי מה שהוא צריך למלא. מביאים את זה בחשבון. התוספת תהיה אחידה, אבל השכר לא יהיה אחיד."
צבי האוזר (כחול לבן),התוספת היא כדי לתמרץ אנשים שהם חיוניים. בכמה סך הכול עובדים מדובר?
אורלי עדס,"כולם חיוניים בסיטואציה הזאת. מדובר ב-950 עד 1,000 עובדים ברחבי הארץ. אגב, בתוספת התקציב אנחנו מבקשים להוסיף עוד תקנים בגלל הסיטואציה המיוחדת."
צבי האוזר (כחול לבן),"יש לנו כאן כ-1,000 עובדים. אני מטיל ספק - - -"
אורלי עדס,שכולם חיוניים.
צבי האוזר (כחול לבן),"לא. קודם כול, כל אדם חיוני, זה באשר הוא אדם. אחרי זה, אין ספק שבנסיבות המיוחדות יש חיוניות. בהינתן העלאה של שכר של עד 35% נמצא כאן שיקולים מורכבים. בשים לב לעובדה שאנחנו נותנים את שיקול הדעת בידי שופט עליון, ראש הוועדה, ואני חושב שיש אנשים שמתוך ה-950 מאוד חשוב שיהיו, אבל יש להם תחליף ביתר קלות, יש פה כספי ציבור, ואני בעד לתת את הגמישות לשופט לקבוע - - -"
"היו""ר דוד ביטן","הוא לא יכול לקבל עכשיו החלטה על 1,000 עובדים."
צבי האוזר (כחול לבן),הוא יכול להגיד: עובדים בדרגה זאת וזאת - - -
"היו""ר דוד ביטן","לא. אני רוצה שגם פקידה תקבל תוספת ראויה כמו כולם. פקידה אתה יכול להחליף בשנייה. 1,000 זה לא הרבה."
צבי האוזר (כחול לבן),זו עבודה אד-הוק של אנשים שמגויסים רק לדבר הזה.
"היו""ר דוד ביטן",הם מגויסים בחובה. אומרים להם: עכשיו אתם ממשיכים לעבוד. אתה רוצה גם לחייב אותו וגם לא לתת לו בונוס?
"משה ארבל (ש""ס)",- - - עובדים בשכר נמוך.
"היו""ר דוד ביטן",לא מדובר פה על הבדלים גדולים. אין פה הפסד גדול למערכת.
צבי האוזר (כחול לבן),"יש אנשים שהם יותר חיוניים, פחות חיוניים. יש היגיון בכסף ציבורי לא לעשות ""חלוקת ממטרה""."
"היו""ר דוד ביטן","את החלוקה הזאת אתה עושה כבר בבסיס של המשכורת, המנהל מקבל יותר מהפקידה."
צבי האוזר (כחול לבן),"הבסיס הוא קבוע, וכשרוצים לגייס אנשים, עד 35%, הוא אומר: לך אני נותן 20% ולך אני נותן 35%, כי אתה יותר חיוני. אתה הג'ינג'י עם המפתח על השלטר, אני נותן לך 35% - - -"
"היו""ר דוד ביטן",הוא מקבל על החיוניות בבסיס של המשכורת. אם אתה מנהל בוועדה אזורית - - -
יצחק זאב פינדרוס (יהדות התורה),מה שצביקה האוזר אומר: תן יותר שיקול דעת לשופט.
צבי האוזר (כחול לבן),אין יותר שיקול דעת. חשבתי שהליכוד הם שוק חופשי - -
"היו""ר דוד ביטן",אני לא רוצה להכניס את השופט לקבוע - - -
צבי האוזר (כחול לבן),- - ובעד שיקולים של חיוניות.
יצחק זאב פינדרוס (יהדות התורה),"צביקה, התקופה הקצרה שלך בשוק החופשי השפיעה עליך."
"היו""ר דוד ביטן","שים לב, מה שאתה אומר, שאתה נותן לשופט לקבוע את המשכרות של 1,000 העובדים. הוא יקבע."
צבי האוזר (כחול לבן),אני אומר שאני נותן לשופט גמישות - - -
"היו""ר דוד ביטן",- - - סדרי מינהל.
צבי האוזר (כחול לבן),"לא. גמישות של שיקול דעת. הוא יבוא ויגיד: אתה יכול להעלות עד 35%, מכיוון שאנחנו רוצים לתמרץ אותם. קודם כול, אי-אפשר לחייב אנשים, אפשר לחייב את המערכות לשחרר אותם. זאת אומרת, אותה פקידה או אותו אדם לא חיוני, שלא רוצה לעבוד, יישאר איפה שהוא צריך להיות. הרשות צריכה לשחרר אותו, זה דבר אחד."
הוא יבוא ויגיד,"אני מוכן להגיע ובתנאי שתעלה לי ב-35%. יבוא השופט ויגיד: יש פה כסף ציבורי, אותו אחד הוא לא חיוני כזה, אני לא לוקח אותו, אני לוקח מישהו אחר בתקציב אחר. למה אני צריך את זה?"
"היו""ר דוד ביטן",כי אז אתה נותן לשופט לקבוע את המשכורת. אני רוצה שהוא רק יקבע את תוספת השכר.
אורלי עדס,לפי מה הוא יחליט מי יותר חיוני - - -
צבי האוזר (כחול לבן),"אתם תקבעו המלצה ותגידו שתפקידים מהסוג הזה חיוניים מאוד, והתפקידים האלה פחות. לכל ה-950 יש להם חוסר תחליפיות?"
אורלי עדס,כן.
יצחק זאב פינדרוס (יהדות התורה),האם ניסנקורן מסכים איתך? אני איתך. השאלה אם ניסנקורן יסכים.
צבי האוזר (כחול לבן),"אתה איתי, אני לא יודע איפה היושב-ראש."
"היו""ר דוד ביטן",אני לא רוצה לקבל את הטענה הזאת. תמשיכו. עזוב. לא ניתן לשופט עכשיו לנהל את הוועדה.
"משה ארבל (ש""ס)",אתה מייצר דור א' ודור ב'.
צבי האוזר (כחול לבן),"חבר'ה, יש פה כסף ציבורי, 950 אנשים, לא כולם חיוניים באותה מידה."
אורלי עדס,כולם חיוניים למערכת.
צבי האוזר (כחול לבן),אם יש אחד שכדי להביא אותו צריך לתת לו תוספת של 35% הוא סוחב את כל ה-999.
"היו""ר דוד ביטן","מה שאתה אומר שהשופט הולך לנהל את המשכורות לאנשים. נתנו לו את האפשרות לקבוע באופן כללי, אבל לא לנהל את העסק."
צבי האוזר (כחול לבן),מי פה מהאוצר?
איתי טמקין,"כמו שאמרנו אתמול, המשמעות של 35% - - -"
קריאה,זה יהיה 35%.
"היו""ר דוד ביטן",לא יהיה. מה פתאום יהיה 35%? אתה קובע שהשופט - - -
צבי האוזר (כחול לבן),"מספיק שאחד שהוא חיוני יגיד: חבר'ה, אם אתה לא נותן לי 35%, החוק מאפשר לך, לכל ה-999 נתנו - - -"
"היו""ר דוד ביטן",אז הוא יעזוב. אותו בן אדם לא יהיה.
צבי האוזר (כחול לבן),לכולם נתתם.
"היו""ר דוד ביטן","הוא יעזוב, הוא לא יהיה."
צבי האוזר (כחול לבן),"אם הוא חיוני, הוא יהיה. מה התוספת של 35%?"
איתי טמקין,22 מיליון שקל.
צבי האוזר (כחול לבן),"זאת אומרת, אדם אחד יכול לקבוע פה האם לרשום צ'ק של 22 מיליון?"
קריאות,- - -
צבי האוזר (כחול לבן),מה עמדת האוצר? אדם אחד שאין לו תחליף ידרוש 35% - - -
"היו""ר דוד ביטן","הוא לא יעבוד, הוא יישאר בבית."
צבי האוזר (כחול לבן),אין לו תחליף.
"היו""ר דוד ביטן",אין דבר כזה שאין תחליף.
צבי האוזר (כחול לבן),"יש בין ה-950 להערכתי תשעה וחצי אנשים שאין להם תחליף, 1%, הם ימשכו את כל ה-99%. נרשום 22 מיליון? זו היד הרועדת שלנו."
"היו""ר דוד ביטן","מזכיר הממשלה לשעבר, אם אתה רוצה להשתלט על הדיון, הכול טוב ויפה. אמרת את שלך, אתה לא צריך גם לתת הנחיות לאוצר מה להגיד."
צבי האוזר (כחול לבן),אני אשמח לשמוע את עמדת האוצר.
"היו""ר דוד ביטן",אין בעיה.
מאיר כהן (כחול לבן),"אנחנו לא מתכוונים לפתוח את זה בכל פעם, כי אתמול ישבו והגיעו להסכמות, כולל כל המפלגות. זה לא מנהגה של ועדת הכנסת לבוא ולפתוח בכל פעם את הכול מחדש."
"היו""ר דוד ביטן",אין סיבה. אם היה משהו – כן.
צבי האוזר (כחול לבן),"זה לא הכול מחדש. יש פה נקודה. אלא אם כן, אני אתן לך פרוקסי, תצביע בשם כולם, חבל שהטריחו אותי להגיע."
"היו""ר דוד ביטן","הטיעון שלך לא מוצדק, ואתה גם מגזים בטיעון על מנת להוכיח שאתה צודק. זה לא נכון."
מאיר כהן (כחול לבן),"אנחנו לא תמיד צריכים לשבת כאן ולחשוד בכשרים. יש סיטואציה מורכבת מאוד שלא הייתה מקום המדינה ועד היום, שבתוך שלושה חודשים צריכים לעשות בחירות - - -"
צבי האוזר (כחול לבן),חלילה לחשוד בכשרים. אני מבקש גמישות מלאה לשופט. זה לחשוד בכשרים?
"היו""ר דוד ביטן",השופט לא יקבע את שכר העובדים.
אורלי עדס,אתה רוצה שהשופט יחליט?
מאיר כהן (כחול לבן),"ועדת הבחירות ישבה כאן ואמרה: אנחנו רוצים 50% העלאה. אמרה הוועדה: לא תקבלו 50% העלאה, תתכנסו למשהו סביר. התכנסנו לעד 35%. אמרה הוועדה: אנחנו לא רוצים להטריח את השופט שהוא אישית יתחיל לעשות את המדרג הזה. כמו שראש עיר לא עושה את זה וכמו שיושב-ראש כנסת לא עושה את זה, גם שופט לא עושה את זה.

אנחנו יוצאים מתוך הנחה שהטיעון שלך, שאחד ימשוך את כולם, זה לא יקרה, אבל הוא טיעון כבד משקל. אנחנו רוצים לקבל כאן את ההבטחה, את האמירה של מנכ""לית הוועדה שאכן ההערה שלך תובא בחשבון, שלא יקרה מצב שאחד כזה יוביל את כל ה-900 עובדים - - -"
"היו""ר דוד ביטן",אין מצב כזה. ודאי שלא.
צבי האוזר (כחול לבן),הוועדה תקבל דיווח תוך כדי תנועה? רק עדכון של הוועדה.
אסף פרידמן,"ברגע שהחוק עבר, הוועדה פגע."
"היו""ר דוד ביטן","אתה לא מבין איך זה מתנהל, יש ועדת בחירות ארצית, שם אפשר לתת - - -"
מאיר כהן (כחול לבן),"ברגע שהחוק עבר, אנחנו לא רלוונטיים."
"היו""ר דוד ביטן","יש לכם שם תשעה נציגים, אתה יודע. מה הבעיה? אני לא מבין."
צבי האוזר (כחול לבן),"אין-ספק, אבל פה יש דיונים. תגיד לפרוטוקול שיתקיימו דיונים."
"היו""ר דוד ביטן",לא צריך את הוועדה הזאת. באותו רגע שהחוק עובר היא סיימה את העבודה.
צבי האוזר (כחול לבן),צריך פיקוח ציבורי.
"היו""ר דוד ביטן",אבל יש פיקוח ציבורי בוועדה.
אורלי עדס,יש פיקוח ציבורי על כל התקציב של ועדת הבחירות וההוצאות שלה.
"היו""ר דוד ביטן",יש תשעה נציגים. מה אתה רוצה? אני לא מבין.
אורלי עדס,אני מוכרחה להעיר כאן הערה.
"היו""ר דוד ביטן",לא. זהו. מספיק.
אורלי עדס,"אתה לא יכול לצפות מהשופט שיעשה הבחנה בין עובד לעובד, מי חיוני יותר ומי לא."
"היו""ר דוד ביטן","אמרתי לו את זה, את לא צריכה לחזור."
אורלי עדס,"אבסורד ששני עובדים ישבו אחד ליד השני, ואחד יוגדר חיוני והשני לא. איזה מוטיבציה תהיה לו?"
"היו""ר דוד ביטן","אורלי. מספיק, אורלי."
צבי האוזר (כחול לבן),"כולם חיוניים, יש אפשרות לתת ל - - -"
אורלי עדס,זכותם ללא יוצא מן הכלל.
"היו""ר דוד ביטן","אם ידברו, אני אוציא, כולל את המנכ""לית. אני פשוט אוציא. אמרת את שֶׁלְּךָ, נתנו לך תשובות, עכשיו האוצר ידבר. אתה רוצה אחר כך להעיר על דברי האוצר, אין לי בעיה, אבל לא צריך עכשיו להשתלט על הדיון, הסברתי לך את זה."
צבי האוזר (כחול לבן),מקובל.
איתי טמקין,"כמו שציינו אתמול בדיון, אנחנו סבורים שתוספת אחידה של 35% היא גבוהה מידיי."
"משה ארבל (ש""ס)",עד 35%.
איתי טמקין,"תוספת של 22 מיליוני שקלים, גם אם השופט יחליט בעוד כמה שבועות לצורך העניין על תוספת אחידה נמוכה יותר – תיכף אני אגיע גם למהות הדברים, אבל קודם לפרוצדורה – עד השלב הזה אני נדרש בתקציב המדינה לשריין את מלוא הסכום, כי אני צריך להיערך למצב שהוא בסופו של דבר יחליט על המקסימום."
"היו""ר דוד ביטן",תדע את זה בתוך שבועיים. אמרנו שבתוך שבועיים נביא את זה להחלטת ועדת הכספים.
איתי טמקין,"פעם שנייה, מדובר כאן בעלות תוספת לעובד של 22,000 שקל לתקופה הזאת, לכל עובד."
אורלי עדס,אתה שוב מטעה את הוועדה.
איתי טמקין,"יש 22 מיליון שקל ו-1,000 עובדים. עלות תוספת לעובד – 22 מיליון לחלק ל-1,000 זה 22,000 שקל לעובד."
אורלי עדס,"הסברנו אתמול למה זה לא החישוב הנכון, ואתה לא מקבל אותו כי אתה רוצה להטעות."
איתי טמקין,"אי-אפשר להתווכח עם החישוב ש-22 מיליון שקל ו-1,000 עובדים, נחלק את זה, זה 22,000 שקל לכל עובד ועובד."
אורלי עדס,נציג האוצר מטעה את הוועדה.
גור בליי,"לכל התקופה. זה משהו כמו 5,500 שקל ברוטו לחודש."
אורלי עדס,זה לא מדויק.
גור בליי,"עלות מעביד, סליחה."
אורלי עדס,"התקציב של ועדת הבחירות מתוקצב על בסיס נתונים לא ידועים מראש. המרכיבים הלוא ידועים הם יותר גדולים מהידועים. אנחנו לא יודעים מי העובדים שמגיעים, לכן תקצוב השכר מבוסס על המקסימום. יש עובדים שמקבלים את המינימום ובאמצע, ולכן החישוב הזה מטעה."
"היו""ר דוד ביטן","לגבי מה שאתה אומר שאתה חייב לתקצב מראש, זה לא נכון, מכיוון שהגענו לסיכום - - -"
מאיר כהן (כחול לבן),"תסתכל איך אתה עושה שימוש בטרמינולוגיה שלך, מה שכבר שבע שנים אנשי האוצר עושים. אתה בא וזורק לכאן מספר, זה נשמע בומבסטי – כל אחד מקבל 22,000 שקלים. מזל שהיועץ המשפטי מתקן את זה וזה יוצא לחודש פחות מ-5,000 שקל בשכר מעביד. אבל אתה, מה אכפת לך לבוא ולזרוק - - -"
"היו""ר דוד ביטן","לא כולם. יש כאלה שמקבלים 4,000 - - -"
מאיר כהן (כחול לבן),המסכנים האלה שעובדים 16 שעות ביום - - -
אורלי עדס,הוא הלך על השכר המקסימלי.
יצחק זאב פינדרוס (יהדות התורה),"מאיר, תזכיר להם שכאשר אתה אומר שכר מעביד זה כסף ממוחזר, זה חוזר אליהם. שכר מעביד זה חוזר אליהם."
קריאות,- - -
מאיר כהן (כחול לבן),"יש לך 1,000 עובדים של ועדת הבחירות שצריכים להרים על הגב שלהם שיגיונות של כנסת שלמה, שדוחפת את כולם לפינה. אנחנו כאן מתחשבנים איתם כאילו הם האויבים של המדינה. מה יש לכם? זה לא מכבד."
"היו""ר דוד ביטן","לגבי הטיעון שלך שאתה צריך עכשיו לשריין, הוא טיעון לא נכון מהסיבה הפשוטה – דיברנו על זה אתמול – שאנחנו נאשר בשלב ראשון את מסגרת התקציב הנוכחית - - -"
איתי טמקין,כבר הבוקר שלחנו לוועדת הכספים של הכנסת.
"היו""ר דוד ביטן",הגשת את זה?
איתי טמקין,בהתאם לסיכום זה נשלח.
"היו""ר דוד ביטן","כבר דיברתי עם גפני, רק צריך לפתור את הבעיה של הנוהל.

אתה היום משריין את התקציב של הפעם הקודמת."
איתי טמקין,כבר שוריין.
"היו""ר דוד ביטן","בתוך שבועיים כבר נדע מה המצב. הם יביאו להחלטת ועדת הכספים, שם תתייחס לעניין הזה. אתה לא צריך לשריין. יש לך שבועיים ימים שנדע מה המצב, ואז תדע כמה לשריין, 10 מיליון, 15 מיליון, 20 מיליון. לכן הטיעון הזה לא נכון."
איתי טמקין,אנחנו סבורים שצריכים לקבוע בחוק העלאה נמוכה יותר עם אפשרות לחריגים לעובדים מיוחדים. תודה.
"היו""ר דוד ביטן",תמשיך לקרוא.
גור בליי,"תקציב ועדת הבחירות המרכזית
	5.
	(א)	על אף האמור בסעיף 134 לחוק הבחירות, תקציב ועדת הבחירות המרכזית למערכת הבחירות לכנסת העשרים ושתיים, יהיה שווה לתקציב ועדת הבחירות המרכזית לכנסת העשרים ואחת לסעיפיו; אוצר המדינה יעמיד כספי תקציב זה לרשות יושב ראש ועדת הבחירות המרכזית שיהיה ממונה על הוצאתם. 


	
	(ב)	על הצעה של ועדת הבחירות המרכזית לתוספת תקציב על התקציב האמור בסעיף קטן (א) יחולו הוראות סעיף 134 לחוק הבחירות."
"היו""ר דוד ביטן","הכוונה פה היא פשוטה. הם דרשו תוספת תקציב בגלל כל מיני סיבות. יש נוהל שאומר שוועדת הכספים צריכה לאשר וועדת הבחירות צריכה לאשר. ועדת הבחירות עדיין לא מונתה, אפילו לא כל המפלגות הביאו – אי-אפשר לעשות את התהליך הזה. היום היא כבר צריכה לחתום על התחייבויות, היא לא יכולה לחתום כי אין לה מסגרת תקציב. מה שאמרנו שעל זה לא צריך להיות ויכוח, שהתקציב שהיה בפעם הקודמת, בפעם האחרונה, זה מינימום התקציב שיהיה בפעם הזאת. לגבי התוספת יחולו ההוראות הרגילות, זה צריך לעבור את ועדת הבחירות ואת ועדת הכספים. אני רק מציע שיהיה כתוב שבתוך שבועיים זה יובא לדיון."
איתי טמקין,נוכח זה שכבר שלחנו פנייה לוועדה - - -
"היו""ר דוד ביטן","שנייה רגע. מעבר לזה, באה נציגת המשפטים במשרד האוצר ואמרה שלא נהוג לעשות את זה בחוקים. יש חוקים שזה נעשה, למשל חוק רשות השידור, נקבעה מסגרת תקציב בחוק. אז זה התאים לשמאל, אז הכול היה בסדר. פה זה לא עניין של שמאל או ימין, פה זה עניין שאנחנו צריכים לנהל מערכת בחירות. אמרנו שהיום הוגשה בקשה לוועדת הכספים, יש היום ועדת כספים, אם גפני יאשר את מסגרת התקציב הקודמת, אז לא צריך את זה בחוק."
דין ליבנה,אנחנו כן צריכים את זה בחוק.
מאיר כהן (כחול לבן),מה זה אושר לשמאל?
"היו""ר דוד ביטן",ברשות השידור.
מאיר כהן (כחול לבן),"אתה בתוך שבוע תהיה שמאלני בליכוד. תגיד מילה אחת על שרה, אתה שמאלני."
"היו""ר דוד ביטן","אמרתי שיש לזה תקדים ברשות השידור, לכן היו סעיפי חוק שהכינו תקציב. אם גפני יאשר - - -"
צבי האוזר (כחול לבן),"- - - כמו בלבנון, אני לא יודע אם זה רשות השידור של הסונים או של השיעים."
דין ליבנה,עד שגפני מאשר אני לא יכול להוציא.
"היו""ר דוד ביטן",מה זאת אומרת?
דין ליבנה,אני לא משרד ממשלתי רגיל - - -
"היו""ר דוד ביטן","משרד האוצר, מה זאת אומרת אי-אפשר?"
דין ליבנה,"יש פה הרי שני רבדים, יש הרובד שהאוצר מקציב לי את הכסף, ויש הסמכות שלי להוציא את הכסף."
"היו""ר דוד ביטן",למה אין לך סמכות להוציא?
דין ליבנה,"יש לי סמכות להוציא את הכסף רק אם זה אושר לפי סעיף 134 לחוק הבחירות. ואם זה לא אושר לפי סעיף 134 לחוק הבחירות, אני צריך לחזור לחקיקה."
"היו""ר דוד ביטן",אז איך הוא מאשר עכשיו?
דין ליבנה,עכשיו אתה מאשר.
צבי האוזר (כחול לבן),גם את תקציב הבסיס?
דין ליבנה,"אני חייב את זה, אחרת אין לי סמכות להוציא."
"היו""ר דוד ביטן","אם אתה לא יכול להוציא את הכסף, אז צריך את הסעיף. אני לא מבין, הוא מאשר את זה לפי סעיף 134 - - -"
דין ליבנה,"לא. הוא לא מאשר את זה לפי סעיף 134, כי אנחנו - - -"
אורלי עדס,עדיין לא הגשנו - - -
גור בליי,"הוא יאשר את ההעברה של הכסף, אבל הוא לא מאשר - - -"
"היו""ר דוד ביטן",אז הוא יישאר. הלאה.
יערה למברגר,"אני מצטערת, אבל אני עדיין חושבת שהסעיף מיותר. אני גם לא מבינה מה הצורך בו."
"היו""ר דוד ביטן",מאה אחוז. נרשמה התייחסות שלך שהוא מיותר.
יערה למברגר,אני יכולה להגיד שני משפטים למה? אולי אני אצליח לשכנע אתכם.
"היו""ר דוד ביטן",בבקשה.
יערה למברגר,בסופו של דבר גם לא הבנתי מה הצורך בו כי זה לא תהליך קצר יותר. בכל מקרה צריך דיון בוועדת הכספים.
"היו""ר דוד ביטן","את לא מבינה? הסברנו הכול, שהם צריכים להתחייב כבר עכשיו לחתום על התחייבויות. איך יחתמו? איך? מתי יחתמו? כשנגמור את התהליך הזה? אתם מתנהגים כאילו אתם לא יודעים במה מדובר."
יערה למברגר,התהליך - - -
"היו""ר דוד ביטן",נרשמה התייחסות.
יערה למברגר,בכל מקרה צריך להגיע לוועדת הכספים. יש פתרון פרקטי עבורם. אנחנו לא רוצים למנוע - - -
"היו""ר דוד ביטן",אתם מתנהגים כמו פיל בחנות חרסינה.
איתי טמקין,"חבר הכנסת ביטן, אפשר להציע פשרה?"
"היו""ר דוד ביטן",מה ההצעה?
איתי טמקין,"מה שמטריד, בעיקר אותנו, זה התקדים שיש סכום כזה או אחר - - -"
"היו""ר דוד ביטן","ברשות השידור זה לא הטריד אותך, הלכת עם זה עד הסוף. זה לא הטריד אותך. אתה זוכר? 700 מיליון ו-700 מיליון ו-700 מיליון."
איתי טמקין,עוד משפט אחד ויש פתרון.
"משה ארבל (ש""ס)",- - - השמאל.
"היו""ר דוד ביטן",כשהיה מתאים לשמאל.
מאיר כהן (כחול לבן),- - -
"היו""ר דוד ביטן","אתה לא שמאל, אז מה אתה רוצה? למה אתה קופץ - - -"
מאיר כהן (כחול לבן),- - -
"היו""ר דוד ביטן",אתם אמרתם בטלוויזיה שאתם שמאל. אז מה קרה?
איתי טמקין,"מה שאני מציע שיהיה כתוב בחקיקה שכל תקציב שאושר על ידי ועדת הכספים, יראו אותו כאילו אושר לפי סעיף 134, ואז הוא יכול להשתמש בכסף."
יצחק זאב פינדרוס (יהדות התורה),הוא עוד לא אושר.
קריאות,- - -
"היו""ר דוד ביטן","זה לדיון בשנייה ושלישית. כרגע אנחנו מעבירים את זה ככה. אם בשנייה ושלישית תיפתר הבעיה של ועדת הכספים ונסגור את העניין, אז נתקן את זה."
איתי טמקין,בכל מקרה עד שהוועדה עושה את ההעברה הוא לא יכול להוציא את הכסף.
"היו""ר דוד ביטן","מה אתה אומר? כסף לא, אבל הוא יכול לחתום."
איתי טמקין,הוא לא יכול. לא.
קריאות,- - -
"היו""ר דוד ביטן",האוצר ינהל את הוועדה?
יערה למברגר,אתם לא פותרים את הבעיה. אתם עושים עוד לופ - - -
"היו""ר דוד ביטן","תסבירו לי למה הסכמתם בחוק רשות השידור, ואז אני אדבר אתכם."
יערה למברגר,זה תאגיד ציבורי.
יצחק זאב פינדרוס (יהדות התורה),ועדת הבחירות זה תאגיד פרטי וזה תאגיד ציבורי...
"היו""ר דוד ביטן","כשזה תאגיד ציבורי, אין בעיה - - -"
"משה ארבל (ש""ס)",הסיבה היחידה שטמקין לא היה אחראי על זה בשידור הציבורי.
"היו""ר דוד ביטן","עזבו, בחייכם. אתם טוענים דבר והיפוכו. אני לא הייתי במקומות שכן הסכמתם? עכשיו פתאום אתם לא מסכימים. כשזה מתאים לשמאל, אין בעיה. פחדתם מהתקשורת?"
יערה למברגר,יש פה אנשים ששמעו אותנו עשרות פעמים אומרים שקביעת התקציב בחוק היא חריג.
"היו""ר דוד ביטן","נדבר על זה בשנייה ושלישית. תשבו, תפתרו את הבעיה. דיברתי עם גפני, אולי נצליח להעביר את זה היום."
גור בליי,"הוויכוח בהקשר הזה הוא מיותר, כי זה הכנה לקריאה הראשונה. ממילא יש תהליך בוועדת הכספים. אם יהיו שינויים בהתאם, אז בהכנה לקריאה השנייה והשלישית הם יעלו."
"היו""ר דוד ביטן","תפתרו את הבעיה של הנוהל בוועדת הכספים. יש נוהל, אומר לי גפני. פתאום הנוהל נהיה חשוב מאוד אצל גפני."
יערה למברגר,נוהל יותר חשוב מהוראות החוק.
"היו""ר דוד ביטן",הלאה.
גור בליי,"אם יהיה צריך להסדיר את זה, נתקן את הדברים האלה בהכנה לקריאה השנייה והשלישית, בהתאם למה שיסוכם ומה שיקרה בוועדת הכספים, ונעשה את ההתאמות הדרושות. 

אני כן רוצה לציין שברור לגמרי שזה חריג. אמרנו בפתח הדברים, וגם נציגי ועדת הבחירות המרכזית – ברור לגמרי שזה לא דרך המלך. כל הסעיפים פה הם סעיפים חריגים, שנובעים מהסיטואציה המיוחדת שנוצרה."
אורלי עדס,המדינה נמצאת בתהליך חריג.
"היו""ר דוד ביטן",תמשיך לקרוא.
גור בליי,"הוראות לעניין מכרזים
	6.
	על אף האמור בהוראות לפי חוק חובת המכרזים, התשנ""ב–1992, לשם קיום הבחירות לכנסת העשרים ושתיים –


	
	(1)	התקשרות ועדת הבחירות המרכזית בחוזה לביצוע עיסקה בטובין או במקרקעין, לביצוע עבודה או לרכישת שירותים, אינה טעונה מכרז, אם היא התקשרות ששוויה אינו עולה על 120,000 שקלים חדשים; ואולם בכל תקופה רצופה של שנים עשר חודשים לא תתקשר ועדת הבחירות המרכזית עם מתקשר מסוים, בלא מכרז, לפי פסקה זו בהתקשרויות בסכום כולל העולה על 200,000 שקלים חדשים, ובמניין זה יבואו גם התקשרויות שנכרתו בתקופה האמורה כהתקשרות המשך להתקשרות שנעשתה במקורה לפי פסקה זו;


	
	(2)	יושב ראש ועדת הבחירות המרכזית רשאי לקבוע הוראות החורגות מהוראות לפי החוק האמור לעניין מועדים ודרכי פרסום."
אורלי עדס,"כאן, כפי שאמרתי, כל המחסנים של ועדת הבחירות כמעט מרוקנים. אין לנו ציוד. אנחנו בדרך כלל עושים את זה בשנים שבין בחירות לבחירות, מצטיידים בהליך תלת-שנתי, זה גם מסביר חלק מהתוספת התקציבית שמחולקת על פני שלוש שנות תקציב. הפעם נוציא את כל הכסף בבת אחת על כל ההצטיידות."
"היו""ר דוד ביטן",תנו דוגמה של חוזה אחד.
אורלי עדס,"כל הנושא של ההצטיידות לקלפיות: קלפיות, פרגודים, מגשים לפתקי הצבעה, מזוודות אריזה, שקיות אריזה – יש לנו אלפי פריטים שצריך לרכוש לוועדות הקלפי ולתפעול השוטף. רוב המכרזים כבר לא בתוקף. יש לנו אלפי התקשרויות בתיחורים. חלק מהעניין שייתנו הקלות יהיה להעלות את סכום התיחור, כדי להקל על זה. כל הנושא של ההתקשרויות – קיצור לוחות-זמנים במידת האפשר. אנחנו מדברים על תהליכים מכרזיים שאורכים זמן, אנחנו חייבים קיצור הליכים, אחרת לא ניתן יהיה להצטייד."
"היו""ר דוד ביטן","תצהירו את ההצהרה שאמרנו שתצהירו. זאת אומרת, בגדול, תשתדלו ללכת בנוהל הרגיל אם זה אפשרי."
אורלי עדס,"כמובן. אדוני היושב-ראש, אני רוצה להדגיש כאן סוגיה. לוועדת הבחירות אין שום כוונה, ואני מצהירה על כך בפומבי, לנצל את הסיטואציה המיוחדת שנוצרה כדי לקבל הקלות שלא כדין, כדי לתת הטבות שכר לא ראויות, כדי לעשות דברים חריגים ולא תקינים. זה לא מנהגה של ועדת הבחירות, זו לא דרכה. אנחנו גוף מבוקר, אנחנו גוף שמתנהל באופן תקין, ראוי ומפוקח לכל הדעות."
גור בליי,"גם לעניין המועדים, ככל שאפשר יהיה לעמוד במועדים של תקנות חובת המכרזים."
אורלי עדס,"ברור. רק במקום שלא ניתן יהיה לעמוד. אתם צריכים להבין שאנחנו בתוך מספר שבועות, שבועיים וחצי, שלושה שבועות, כבר היינו אמורים להתחיל שלבים של אריזה ידנית של 11 קלפיות - -"
"היו""ר דוד ביטן",זו גם הסיבה שצריכים תוספת תקציב מעבר לתקציב הרגיל.
אורלי עדס,- - הציוד הזה לא יגיע עד אז. אנחנו נצטרך לדחות הכול. אבל עדיין גם בקיצור הזמנים - - -
גור בליי,"אם תוכלו רק להבהיר לפרוטוקול, כי אני יודע שדברים נאמרו מחוץ לפרוטוקול - -"
"היו""ר דוד ביטן",היא אמרה את זה לפרוטוקול.
גור בליי,- - במה שונים המכרזים עכשיו למכרזים בבחירות אחרות?
אורלי עדס,"קודם כול, אנחנו עושים מכרזים בדרך כלל על שתיים או שלוש מערכות בחירות, חלקם כבר לא בתוקף, את חלקם אפשר יהיה לעשות עכשיו בהליכי תיחור, ואז אם מגדילים את סכום התיחור למשל, זה פותר את העניין."
"היו""ר דוד ביטן","כל העניין זה להגדיל מ-50,000 ל-120,000. את זה לא אמרת עכשיו."
אורלי עדס,עשינו בחינה פחות או יותר של הליכי התיחור - - -
"היו""ר דוד ביטן","צריכים להגדיל את הסכום שהוא פטור ל-120,000 - - -"
גור בליי,אם הבחירות היו בעוד שנתיים?
אורלי עדס,"אז יש לנו זמן לעשות את כל התהליכים, כמו שאנחנו נוהגים לעשות."
מאיר כהן (כחול לבן),ניקיתם שולחן או עדיין לא?
אורלי עדס,"לא סיימנו התחשבנויות עם עובדים, לא עם ספקים, הליכי הפקת לקחים לא עשינו בכלל כמובן – שום דבר. אנחנו צריכים לנהל הכול במקביל, לכן גם הדרישה מהעובדים לתת מעצמם הרבה מעבר למה שהם היו יכולים לתת בעבר."
"היו""ר דוד ביטן",משרד המשפטים.
עמי ברקוביץ,"כפי שציינו אתמול בדיון הממושך שהתקיים בפניך, לא שוכנענו שיש הצדקה לחריגה מההסדרים הכלליים."
"היו""ר דוד ביטן","הינה, היא אומרת, איפה שהיא חייבת. איפה שלא, היא תלך ברגיל. זה הפתרון שמצאנו כדי שתהיה מרוצים."
אורלי עדס,אנחנו מתחייבים וניתן יהיה לבדוק את זה.
עמי ברקוביץ,"אני אומר את הדברים לפרוטוקול, ומה שהוועדה מחליטה – מחליטה."
"היו""ר דוד ביטן","לפני שעוברים לסדרי בחירות, אחד הדברים שאנחנו רוצים בגללו תוספת תקציב לוועדה – זה יבוא לדיון בוועדת הכספים בסופו של דבר – נובע מזה שהמפלגות רוצות לשנות את התשלום למי שעובד אחרי הצוהריים. יש בעיה גדולה מאוד לאתר אנשים שיעבדו בקלפי אחרי הצוהריים, כי הם צריכים ללכת עד 03:00-02:00 בבוקר, ומי שלא הולך, דרך אגב, מאיימים עליו מזכירי ועדות הקלפי שיכול להיות מוגש נגדו כתב אישום על זה שהם לא הלכו, וזה עד חמש שנות מאסר. אנחנו בעידן הזה רוצים תמרוץ אחר למי שעובד אחרי הצוהריים, וזה מחייב הגדלת תקציב לעומת מה שהיה קודם."
קריאה,כמה?
"היו""ר דוד ביטן","עוד לא קבענו כמה. זה העניין של ועדת הבחירות לשבת ולראות איך עושים את זה. עכשיו המצב שכולם רוצים לעבוד בבוקר, אף אחד לא רוצה לעבוד אחרי הצוהריים, ואנחנו, במיוחד המפלגות הגדולות, יהיו לנו 9,000 קלפיות לאייש, לכל אחת מאיתנו. זה בלתי אפשרי. היו לנו בפעם שעברה 7,600 על 30 מנדטים, אז נגיע ל-9,000. זה לא הגיוני שנתחיל להתעסק בזה. אנחנו לא מסוגלים להגיע למצב שאנשים טובים ישבו בקלפי אחרי הצוהריים."
"משה ארבל (ש""ס)",אני רק רוצה לוודא מול הוועדה שההתקשרויות בפטור ממכרז יפורסמו לפי חוק חופש המידע אונליין.
אורלי עדס,בוודאי. אנחנו הכול מפרסמים באתר שלנו.
"משה ארבל (ש""ס)",לא לאחר תקופה.
אורלי עדס,"בוודאי. מייד. אנחנו עושים הכול לפי התהליכים בחוק ובתקנות. לא חורגים משום דבר גם בימי שגרה. זה תהליכי עבודה, זו המחויבות שלנו, אנחנו גוף ציבורי, אנחנו מודעים לשימוש בכספי הציבור. יעיד גם האוצר שאנחנו משתדלים תמיד תמיד, וכאן לא תוכל לסתור אותי, כי זו עובדה נתונה, שבכל שנה אנחנו מחזירים כסף לאוצר ולא משתמשים עד הסוף בתקציב."
איתי טמקין,לא סתרתי.
אורלי עדס,זו עובדה.
איתי טמקין,"זה שיש עובדות, יש עובדות."
גור בליי,האם אתם יכולים להעריך כמה מכרזים ייהנו מהפטור לפי הסעיף?
אורלי עדס,לא. כרגע אנחנו לא יודעים לומר בדיוק.
דין ליבנה,"ככל הנראה כמה מאות התקשרויות, אבל רובן מאוד מאוד נקודתיות."
אורלי עדס,לגבי התיחורים.
"היו""ר דוד ביטן","הדבר העיקרי שאתם מעלים מ-50,000 ל-120,000 שקל."
צבי האוזר (כחול לבן),"מה אחוז הכסף מסך התקציב שיוצא ללא מכרז, בפטור ממכרז?"
דין ליבנה,קשה לי מאוד להעריך.
צבי האוזר (כחול לבן),הערכה. לא נתפוס אתכם במילה. מדובר על 5% או על 50%?
אורלי עדס,אין יכולת לומר. לא נגיד סתם נתון.
צבי האוזר (כחול לבן),"אתם לא יודעים לאיזה אזורים זה נוטה, בין אפס ל-25?"
אורלי עדס,לא.
"היו""ר דוד ביטן",מה היה אחוז הספקים בתקציב הקודם?
אורלי עדס,"אני לא יודעת לומר את הסכום. אני שוב אומרת, בעבר זה לא היה בתקציב אחד של בחירות. כל ההצטיידות הייתה מבוססת על הליך תלת-שנתי. זה חולק לשלוש שנים כדי לא להכביד על התקציב. בכל שנה זה השתנה בהתאם לתוכנית העבודה של הוועדה."
מאיר כהן (כחול לבן),"בכל זאת, אין לך שום אינדיקציה?"
אורלי עדס,לא. אני לא אטעה אתכם.
"היו""ר דוד ביטן",לא צריך להטעות. הערכה כללית.
אורלי עדס,אני לא יודעת לומר.
"היו""ר דוד ביטן",לקראת ההכנה לשנייה והשלישית תביאו את הנתון אם אתם יכולים.
קריאה,אני חושב שהשאלה ששאל צבי האוזר היא נכונה.
"היו""ר דוד ביטן","אז אמרתי שלקראת השנייה והשלישית שיביאו נתון. עכשיו אנחנו בקריאה הראשונה. לשנייה והשלישית שיביאו נתון, הערכה כללית."
גור בליי,"סדרי בחירות
	7. 
	לשם קיום הבחירות לכנסת העשרים ושתיים, יקראו את סעיף 145 לחוק הבחירות כך שבמקום סעיף קטן (ד) יבוא:


	
	""(ד)	בתקופה שבין 90 ימים לפני יום הבחירות ועד פרסום תוצאות הבחירות ברשומות, רשאי יושב ראש הוועדה המרכזית ליתן הוראות שעה בעניינים האמורים בסעיף קטן (א); הוראות לפי סעיף קטן זה יכולות להיות כלליות או לחול על אזורי בחירות או ועדות בחירות מסוימים; הן יפורסמו או יובאו לידיעת הנוגעים בהן כפי שהוועדה המרכזית תמצא לנכון; הן אינן טעונות פרסום ברשומות.""


תסבירו מה אתם צריכים פה."
דין ליבנה,"בניגוד לכל משרד ממשלתי, כמעט כל מה שוועדת הבחירות עושה קבוע בחוק או בתקנות, עד רמת משקל הנייר של הפתק. יש המון דברים היום שהם באי-ודאות. אני בכלל לא יודע איזה נייר יהיה זמין בשוק. אולי נגלה שנייר 80 גר' ולא 70 גר'."
"היו""ר דוד ביטן","אתה יכול להקפיד שכל הפתקים יהיו מח""ל..."
צבי האוזר (כחול לבן),יכול להיות שלא יהיה נייר לפתקים אחרים...
דין ליבנה,"אני לא יכול לשנות הסדרים ראשוניים של בחירות. כבר היום יש את הסמכות הזאת לוועדה המרכזית, אבל היא בטווח של 60 ימים לפני יום הבחירות ולא בטווח של 90 ימים לפני הבחירות, והיא למליאת הוועדה."
"היו""ר דוד ביטן","הבנו. משרד המשפטים, רצית להגיד משהו בעניין הזה?"
עמי ברקוביץ,"שוב, אמרתי שלא שוכנענו שאי-אפשר להסתפק בהסדר הקיים היום, אבל זו החלטה של הוועדה."
"משה ארבל (ש""ס)",למה להעביר סמכויות של מליאת הוועדה לסמכות השופט בלבד?
דין ליבנה,"כי אין לי ועדה עכשיו, ואני צריך החלטות עכשיו."
אורלי עדס,אין לנו ועדת בחירות. יש ועדת בחירות לכנסת העשרים ואחת - - -
"היו""ר דוד ביטן","לכתוב שברגע שתהיה ועדה, זה יעבור לוועדה. נתקן את זה. כל עוד הוועדה לא הוקמה - - -"
גור בליי,אפשר בין ה-90 ל-60? הרי זו ההרחבה.
"היו""ר דוד ביטן","הוא צודק. ברגע שיש ועדה, זה הוועדה. לא השופט ולא אף אחד אחר."
גור בליי,"אנחנו משנים בתקופה שבין 90 ימים לפני יום הבחירות ועד 60 ימים לפני הבחירות, כי אז נכנס ההסדר הרגיל. ב-60 הימים זה מליאת הוועדה."
דין ליבנה,"צריך לוודא בנוסח שזה לא מוציא לי לגמרי את ה-90 ימים, כי עכשיו אתה קורא את הסעיף."
גור בליי,"אנחנו נדאג. נכתוב את זה בניסוח. אני אומר בגדול, מה-90 יום עד ה-60 יום זה ההסדר המיוחד של יושב-ראש ועדת הבחירות המרכזית, וב-60 יום אתה מתחבר להסדר הרגיל."
"היו""ר דוד ביטן","רק נצטרך להצביע, ואז זה מגיע היום לאישור לקריאה הראשונה. ברגע שזה יאושר בקריאה הראשונה קיבלתי אישור מיושב-ראש הכנסת שנביא את זה שוב להכנה לקריאה השנייה והשלישית, נחזור למליאה והיום נסיים את ההצבעה.

מי בעד כל הנוסח של הקריאה הראשונה - - -"
גור בליי,עם התיקונים שהוסכמו.
"היו""ר דוד ביטן","- - עם התיקונים שהוסכמו? מי נגד? מי נמנע?

הצבעה

בעד אישור הצעת החוק – פה אחד
נגד – אין
נמנעים – אין 
הצעת חוק הבחירות לכנסת העשרים ושתיים (הוראות מיוחדות לעניין ועדת הבחירות), התשע""ט-2019, בכפוף לתיקונים."
"היו""ר דוד ביטן","פה אחד. תודה רבה לכולם. תהיו מוכנים היום לקריאה השנייה והשלישית.


  הישיבה ננעלה בשעה 10:45."
