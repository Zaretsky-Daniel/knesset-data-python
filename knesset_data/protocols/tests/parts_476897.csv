header,body
,"PAGE 
44
ועדת העבודה, הרווחה והבריאות
16/01/2013

הכנסת השמונה-עשרה
נוסח לא מתוקן

מושב חמישי
<פרוטוקול מס' 799>
מישיבת ועדת העבודה, הרווחה והבריאות
יום רביעי, ה' בשבט התשע""ג (16 בינואר 2013), שעה 12:00"
סדר היום,"<תקנות שירות התעסוקה (תשלומים ממבקש עבודה בקשר לתיווך עבודה) (תיקון), התשע""ג-2012>"
נכחו,"חברי הוועדה: >
חיים כץ – היו""ר
אברהם מיכאלי"
מוזמנים,">
	רוני שניצר - כלכלנית, לשכת הממונה על התעסוקה, משרד התמ""ת

חן כהן - הלשכה המשפטית, משרד התמ""ת

עמית סדן - רפרנט פנים באגף התקציבים, משרד האוצר

ורה אופיר - משרד הקליטה

שושנה שטראוס - הלשכה המשפטית, רשות האוכלוסין וההגירה

דן כרמלי - עו""ד, סמנכ""ל איגוד לשכות המסחר

גבי בורנשטיין - מנכ""ל ""חולצה כחולה"", איגוד לשכות המסחר

יעקב גבאי - חברת ""גימיק"", איגוד לשכות המסחר

ליאורה פיין הילר - חברת ""ליבר"", איגוד לשכות המסחר

יצחק עמר - חברת ""אפי"", איגוד לשכות המסחר

אבשלום וילן - מזכ""ל התאחדות חקלאי ישראל

יוגב שריד - מנכ""ל תנועת המושבים

מיכל תג'ר - עו""ד, ""קו לעובד""

עלוה קולן  - מקדמת מדיניות וחקיקה, ""האגודה לזכויות האזרח""

איל קופמן  - כלכלן, מרכז המידע והמחקר של הכנסת"
ייעוץ משפטי,נעה בן-שבת
רכזת בוועדה,ענת כהן
רשמת פרלמנטרית,"חבר המתרגמים והילה מליחי
<תקנות שירות התעסוקה (תשלומים ממבקש עבודה בקשר לתיווך עבודה) (תיקון), התשע""ג-2012>"
"היו""ר חיים כץ","עדיין יום רביעי – התחלנו בבוקר, עכשיו כבר צהריים – ה' בשבט, ה-16 לינואר 2013. אני מתכבד לפתוח את ישיבת ועדת העבודה הרווחה והבריאות בנושא: תקנות שירות התעסוקה (תשלומים ממבקש עבודה בקשר לתיווך עבודה). גברתי היועצת המשפטית, בבקשה. זו ישיבה מספר 43 בנושא, נכון?"
נעה בן-שבת,"אולי אני באמת אזכיר את הישיבה הקודמת. הישיבה הקודמת בנושא היתה בנובמבר 2011, היא דיברה על גרסה קודמת של התקנות. שתיהן עוסקות בעובד בענף החקלאות שמובא לישראל במסגרת הסכם התקשרות בינלאומית. אנחנו מדברים כרגע על התקשרות שקיימת - - -"
"היו""ר חיים כץ",אנחנו מדברים רק על ענף החקלאות.
נעה בן-שבת,"רק בענף החקלאות. רק עובדים שמובאים במסגרת אותו הסכם עם תאילנד להבאת עובדים לענף החקלאות. בגרסה הקודמת של התקנות דובר על סכום של קרוב ל-3,500 שקלים, אבל ממנו היו צריכים לנכות כל תשלום שמשולם ללשכה פרטית אחרת, כל תשלום אחר נוסף שנגבה. כרגע מדובר על סכום של 3,101 שקלים שהלשכה הפרטית תוכל לגבות, שזה בנוסף ל-400 דולר שמשולמים לאותו ארגון IOM שמטפל בהבאתם של העובדים, זאת אומרת במיון, במציאת העובדים, בהכשרה שניתנת להם בחוץ לארץ."
"היו""ר חיים כץ",עכשיו בארץ הם לא משלמים בכלל.
נעה בן-שבת,"כרגע, מאז שפקעה הוראת השעה ב-2010 הלשכה הפרטית לא רשאית לגבות מהעובד שום סכום. זה המצב במשך השנתיים האחרונות. כרגע מוצע לחזור עם ההסדר. בזמנו הוועדה ביקשה מהצדדים לשבת, לשמוע את הלשכות הפרטיות ולהגיע לסיכומים לגבי סכומים. אנחנו הבנו שנעשתה עבודה, שהיה רואה חשבון שהיה מעורב בזה והכין תחשיב של כל הפעולות שמבצעת הלשכה הפרטית, וחישב את מספר העובדים בכלל ואת מספר העובדים בכל שנה ושנה. בחלק מהדברים הוא השית מחצית על העובדים, בחלק מהדברים הוא השית שני שליש על העובדים. זאת אומרת הוא השית אחוז יותר גדול מהעלויות של הלשכה הפרטית על העובדים. יש גם מה שנקרא עלויות משתנות, כל התקורות נמצאות שם. יש מרכיב רווח של 7% בתוך התחשיב הזה. כך הם הגיעו לסכום של 3,101 שקלים, בנוסף, כפי שאמרתי, ל-400 דולר שהם משלמים ללשכה בחוץ לארץ ובנוסף לעלויות כרטיסי הטיסה. נראה לי שזה גם מושת על העובד."
"היו""ר חיים כץ",השקל זה בשביל להראות שהעבודה היתה רצינית?
נעה בן-שבת,"אני לא יודעת למה זה היה חשוב. עכשיו עוד דבר שבתקנות – לפחות בנוסח הזה – מובהר שאנחנו מדברים על תשלום שמשולם עם הגעתו של העובד לישראל, אפילו בשדה התעופה, עם נציג של הרשות שרואה שהסכומים – זאת אומרת, הנוסח המקורי של התקנות מדבר על הצטברות של תשלומים שמגיעים עד לאותו סכום, זאת אומרת שיכולים לגבות תשלומים במהלך התקופה. כרגע מדובר על סכום חד-פעמי, הלשכה מקבלת אותו בכניסה לישראל, העברה מסודרת, זה עובר ישר לידיה, נמצא אצלה. הסכום משולם באופן חד-פעמי. 

הנושא של החד-פעמיות העלה כמה עניינים. הרי אנחנו נבוא עם - - - שוטף של העובד לאורך חיי האשרה שעשויה להתמשך עד אפילו 63 חודשים. שהותו בישראל עשויה להימשך 63 חודשים בסך הכול. ואז עלתה השאלה מה קורה אם העובד רוצה לעבור ללשכה פרטית אחרת במהלך התקופה, ואז צריך יהיה לאפשר איזשהו הסדר התחשבנות בין הלשכות; ומה קורה אם העובד עוזב את ישראל במהלך התקופה. מסתבר שלא מדובר בעובדים רבים מאוד שעוזבים את הארץ לפני תום תקופת האשרה. מחישוב שנעשה לגבי עובדי חקלאות, למשל ב-2011, דובר על 13% בסך הכול שעוזבים את הארץ עד תום שלוש שנים מהמועד שבו הם הגיעו לארץ. הוצע שיהיו תחנות יציאה שבהן אם העובד לא מיצה את מלוא – ודאי שלא את מלוא - - - אבל הוא באמת עזב אחרי שנה וחצי, או אחרי תקופה קצרה יחסית בארץ, אז יחזירו לו. כרגע מוצע פה בנוסח להחזיר לו שני שליש מהסכום. זאת אומרת שהוא ישלם שליש, למרות שהוא לא נמצא פה אפילו שליש מהתקופה."
"היו""ר חיים כץ","עוד פעם, תחזרי על הקטע של - - -"
נעה בן-שבת,"הוא נמצא עד 18 חודשים בארץ. זאת אומרת שהוא עזב לפני שעברו 18 חודשים. זה יכול להיות חודש שהוא היה בארץ ועזב, זה יכול להיות 18 חודשים שהוא היה ועזב. מוצע להחזיר לו שני שליש מהסכום שנגבה. זאת אומרת שליש נשאר בידי הלשכה הפרטית למרות שלא עבר עדיין שליש מהתקופה."
"היו""ר חיים כץ",אבל נעשתה עבודה.
נעה בן-שבת,נעשתה עבודה. ויש מקום לציין שיכול להיות שגם חלק מהעבודה היא יותר אינטנסיבית בהגעה לישראל.
"היו""ר חיים כץ",מה קורה מעל 18 חודשים?
נעה בן-שבת,"בין 18 חודשים לשלוש שנים – אם הוא לא נשאר יותר מ-36 – הלשכה תצטרך להחזיר לו שליש מהסכום, שוב, למרות שהוא לא מיצה שני שליש מהתקופה."
"היו""ר חיים כץ",אחרי 36 חודשים כלום. ואחרי 36 חודשים?
נעה בן-שבת,אחרי 36 חודשים הוא מיצה את שירותי הלשכה הפרטית.
"היו""ר חיים כץ","אוקיי, מאה אחוז. איפה משרד התמ""ת?"
חן כהן,כאן.
"היו""ר חיים כץ",מה יש לכם להגיד בנוסף למה שאמרה היועצת המשפטית?
חן כהן,"מעבר למה שנאמר כאן, חשוב לי להגיד שבעקבות מה שסוכם בוועדה האחרונה, שאנחנו צריכים לנהל ישיבות עם נציגי הלשכות ועם נציגי הממשלה הרלוונטיים, באמת קיימנו כמה וכמה ישיבות שבמהלכן הועברו כמה תחשיבים, עד שבאמת הגענו לסכום שמוצע כאן לפניכם, 3,101 שקלים. אנחנו סבורים שהוא סכום סביר ביותר שמייצג את סל השירותים שהלשכה הפרטית נותנת לעובד."
"היו""ר חיים כץ",מאיפה השקל? למה לא עיגלתם את זה?
רוני שניצר,אני אסביר. זה לא שעל כל עלות שניתנה - - -
"היו""ר חיים כץ","בסדר, אבל בסוף כשגמרתם את החשבון, למה לא הורדתם את השקל? רציתם להראות שעשיתם את זה רציני?"
רוני שניצר,"אני בטוחה שלשר התמ""ת לא תהיה בעיה גם אם זה יהיה 3,100, אם זאת הבעיה."
"היו""ר חיים כץ","רציתם להראות שזה נעשה מדויק, רציני - -"
רוני שניצר,"לא, כך יצא."
"היו""ר חיים כץ",- - עיגלתם את זה כי זה היה - - -
רוני שניצר,עיגלנו את האגורות.
ורה אופיר,הוא גם לא מתחלק לשלוש. איך אתם מחלקים את השליש-שני שליש?
"היו""ר חיים כץ","גם 100 לא מתחלק לשלוש. אם הוא היה עושה 102, זה היא מתחלק לשלוש."
רוני שניצר,העלות נעשתה מחישובים – זה מה שיצא מהמספרים. זה לא נעשה במטרה להגיע למספר שיתחלק או לא יתחלק בשלוש. נראה לי - - -
"היו""ר חיים כץ","כן, אתה הרמת את היד. אני שומע אותך בפעם ה-איזה?"
גבי בורנשטיין,השלישית. אני עדיין אומר דברים חכמים.
"היו""ר חיים כץ","בבקשה. לפרוטוקול, שם ותפקיד. גם את, משרד התמ""ת, לפרוטוקול."
חן כהן,"חן כהן, הלשכה המשפטית, משרד התמ""ת."
רוני שניצר,"רוני שניצר, לשכת הממונה על התעסוקה, משרד התמ""ת."
גבי בורנשטיין,"גבי בורנשטיין, איגוד לשכות המסחר ו""חולצה כחולה"". קודם כל, תודה על שהדיון הזה מתקיים בפגרת בחירות. אני חושב שזה חשוב ונכון. תודה. לפני שנה יצאנו מהדיון בכנסת וסוכם – אתה שלחת אותנו לקיים התייעצויות ולנסות להגיע למשא ומתן מסודר. התקיים משא ומתן, לא תמיד לשביעות רצוננו, לא תמיד לשביעות רצונם של אלה שעמדנו מולם. המספרים שהוצבו לנו – וגם היום אנחנו חושבים שהמספרים הם לא בדיוק המספרים הנכונים, ואני אגיד את זה בלשון המעטה, בטח ובטח היום כשאנחנו רואים מה שהיה בשנה הראשונה לפעולת ה-TIC. כל ההתחייבויות של מספרי העובדים שאמורים להיכנס ועל בסיסם בוצע התחשיב – 200 עובדים בלשכה, לשכה שמטפלת ב-1,000 עובדים – מדינת ישראל לא הצליחה לעמוד באותם יעדים שהיא הגדירה כבסיס לתחשיב, אבל אנחנו מקבלים את הכול, ויש את מה שנקרא הרע במיעוטו, או איך שנקרא לזה. 
במסגרת הליך שאנחנו מקיימים בבג""ץ, מדינת ישראל עדכנה כל פעם את התקדמות הדיונים. עורכת הדין ספדי ממחלקת הבג""צים של המדינה היתה כל הזמן בקשר עם עורכי הדין שלנו. הדברים התקדמו לכדי זה שב-18 בנובמבר 2012 הוגשה טיוטת תקנות לבית המשפט. טיוטת התקנות הזאת - - -"
"היו""ר חיים כץ","עוד פעם, באיזה תאריך?"
גבי בורנשטיין,18 בנובמבר 2012.
"היו""ר חיים כץ",לפני חודשיים.
גבי בורנשטיין,"כן. הוגשה טיוטת תקנות שחתומה על-ידי שר התמ""ת, מר שלום שמחון, כאשר צורף אליה מכתב אישור התייעצות של שר הפנים, אלי ישי, ושל שר המשפטים יעקב נאמן, כאשר – אני מצטט – שר המשפטים כותב אני מאשר את התקנות – ""בהמשך למכתבך, מכוח סמכותי, אני מסכים לתקנות בנוסח שהעברת אלי""."
"היו""ר חיים כץ","מסכים, לא מאשר."
גבי בורנשטיין,"מסכים. ""בנוסח שהעברת אלי""."
"היו""ר חיים כץ","יש הבדל גדול, ברור לך?"
גבי בורנשטיין,"אוקיי, אבל זה התהליך. זאת אומרת שהתהליך הוא שהתקנות מגיעות לפה לאחר קיום התייעצות של שר התמ""ת, שמגיש את התקנות עם השרים הרלוונטיים. אני לא יודע להבין אחרת את המשפט ""בנוסח שהעברת אלי"". זה משפט שהוא ברור, מוגדר. אנחנו ידענו לקראת מה אנחנו הולכים. אנחנו ידענו לאן אנחנו הולכים, ועם כל זה הסכמנו לנתונים האלה, ואנחנו פה. ובמקביל, ב-14 לחודש הזה בג""ץ הוציא החלטה שהוא מבקש ב-17 לחודש לדעת מה קורה."
"היו""ר חיים כץ",מחר.
גבי בורנשטיין,"מחר. שלשום, בשעה 17:00 אחר הצהריים, פתאום הסתבר לנו שיש תקנות חדשות."
"היו""ר חיים כץ","הפגישה הזו לא תואמה בגלל בג""ץ."
גבי בורנשטיין,ברור לי.
"היו""ר חיים כץ","אני קבעתי אותה לפי הלו""ז שלי ובלי התחשבות בבג""ץ או לא בג""ץ."
גבי בורנשטיין,"לא, זה ברור לחלוטין. העניין שאני מכוון אליו הוא שהתקיים משא ומתן. בעקבות המשא ומתן הזה הוצעה טיוטת תקנות שאנחנו מקבלים אותה בצורה כזאת או בצורה אחרת. בעצם, בעקבות איזושהי פנייה נוספת שכנראה הופיעה מכיוונים אחרים – בעקבות אני לא יודע מה – מה שאנחנו באים לדון עליו עכשיו זה על תקנות שיש בהם שינויים שמרעים באופן חד-משמעי - - -"
"היו""ר חיים כץ",מה היה בתקנות הישנות ומה יש עכשיו?
גבי בורנשטיין,התקנות הישנות דיברו על סכום. התקנות הישנות - - -
"היו""ר חיים כץ",ועכשיו זה לא מדבר על סכום?
גבי בורנשטיין,כן - - -
"היו""ר חיים כץ",תהיה קונקרטי.
גבי בורנשטיין,כל נושא ההחזר לעובד - - -
"היו""ר חיים כץ",דבר במספרים. כמה?
גבי בורנשטיין,"לא, המספר נשאר. אני מדבר על הנושא של ההחזר לעובד."
"היו""ר חיים כץ",אתה לא חושב שמגיע לו החזר?
גבי בורנשטיין,"אני לא חושב שמגיע לו החזר, במיוחד כשלא אני מגייס וממיין את העובד. אני מקבל עובדים שמישהו אחר גייס. אנחנו אמרנו גם לפני כן – ויושבת פה שושנה, אולי היא יכולה לתת נתונים – עד כמה שאנחנו יודעים, ב-2012, העובדים שגויסו על-ידי ה-TIC, יש הרבה יותר מ-13% חזרות של עובדים. אין להם מחויבויות. יש פה הרבה לשכות, הם יכולים לספר על עובדים שהגיעו, ואחרי חודש אמרו סליחה, לא מתאים לי, לקחו את הרגליים, עלו על המטוס ונסעו. הם קונים בעצמם את כרטיס הטיסה, הם בכלל לא מעדכנים. יש הרבה מאוד מעברים של עובדים שמגיעים לפה והוא מגיע ומודיע סליחה - - -"
"היו""ר חיים כץ",כמה אחוזים?
גבי בורנשטיין,"אני לא יודע. יותר מ-13% בוודאות. העובדים האלה לא עוברים אוריינטציה בתאילנד כמו שהם עברו אצלנו. הם באים לפה והם לא יודעים למה הם באים. אנחנו משקיעים הרבה-הרבה יותר זמן בתקופת התחלת העבודה שלהם, בהדרכה שלהם - - -"
"היו""ר חיים כץ",אני לא רואה את זה כמוך. העובדים משקיעים את החיים שלהם.
גבי בורנשטיין,הם לא משקיעים כלום כי הם באים לפה בלי לשלם כלום.
"היו""ר חיים כץ","הם משקיעים את החיים שלהם, את המשפחה שלהם הם לא רואים, את הבית שלהם הם לא רואים. הם באים לפה לעבוד ולהתפרנס והם לא בורחים מהר. אל תגיד שהם לא משקיעים כלום. הם הקדישו את החיים שלהם לך, או למישהו אחר."
גבי בורנשטיין,"קודם כל, אני לא המעסיק שלהם."
קריאה,למה בעשרים השנים האחרונות לא ברח - - -
"היו""ר חיים כץ",סלח לי אדוני.
קריאה,למה בעשר השנים האחרונות - - -
"היו""ר חיים כץ","סלח לי, אני לא זוכר שקיבלת רשות דיבור."
קריאה,בסדר. חוכמה גדולה.
גבי בורנשטיין,"העובדה היא שיש הרבה יותר עובדים שחוזרים לתאילנד בחודש הראשון, בחודשים הראשונים, בכמה החודשים הראשונים שהם הגיעו לארץ עכשיו. אתה יודע מה, יושב פה גם מזכ""ל התאחדות חקלאי ישראל. הוא יכול לספר לך את כל המעברים של העובדים, את כל הריצות שלהם ממקום למקום. את זה שהם מגיעים לפה והם עוברים למעסיק בשנייה שהם הגיעו – סליחה, אני לא עובד אצלך, אני הולך לאשתי שנמצאת בערבה, או לחבר שלי שנמצא במקום אחר. וחקלאי שחיכה חמישה חודשים לעובד – כי TIC לא מסוגל לגייס את כמות העובדים שהוא התחייב לה – הגיע לו כבר עובד, הוא שילם את כל האגרות, ופתאום הוא נשאר בלי כלום, בלי עובד ובלי הכסף שהוא שילם. אז להטיל את הכול עלינו זה קצת לא הגון. יש פה גם עניין עקרוני, שאומנם זרקו לי, אבל אני לא יודע – למי אני משלם את הכסף? כשאני מקבל את הכסף מהעובד, אני מוציא חשבונית ומשלם מע""מ. העובד יוציא לי חשבונית שכשהוא יוצא ויגיד לי שלח לי את הכסף לחשבון הבנק הזה והזה? איך אני אמור לעשות את זה?"
"היו""ר חיים כץ","תיכף התמ""ת יענה לך."
גבי בורנשטיין,אוקיי.
איל קופמן,"שלום, אני איל, ממרכז המחקר והמידע של הכנסת. לגבי המע""מ, זה הליך מאוד פשוט ומקובל. מדובר על שינוי תנאי עסקה. מוציאים הודעת זיכוי, מחתימים את העובד או - - -"
נעה בן-שבת,"העובד נמצא בחו""ל, זה העניין."
קריאה,"העובד נמצא בחו""ל."
איל קופמן,אז את שלוחו או בא כוחו לצורך העניין הזה.
"היו""ר חיים כץ",מי זה בא כוחו?
איל קופמן,"אני לא יודע, אבל בעיקרון, לפי תקנות - - -"
"היו""ר חיים כץ",מה זה לא יודע?
איל קופמן,"לפי תקנות מע""מ, כשמוציאים הודעת זיכוי לאחר תקופה כזאת ארוכה, צריך להחתים את זה שקיבל שירות על - - -"
"היו""ר חיים כץ","הוא איננו, הוא בחו""ל."
איל קופמן,"זו התקנה במע""מ לגבי הודעת זיכוי."
"היו""ר חיים כץ","כבודק, אתה מבין שמה שאתה אומר זה לא רציני? אי-אפשר לעשות את זה. הוא בחו""ל, איפה הוא יחפש אותו?"
איל קופמן,אז אפשר אולי לתפוס אותו לפני שהוא יוצא מישראל.
קריאה,אז שיעשה את זה לפני שהוא יוצא.
"היו""ר חיים כץ","סליחה, גברת."
איל קופמן,"אולי לעשות את זה לפני שהוא יוצא מישראל, או בדיעבד, או להכניס את זה כאיזושהי שורה בהסכם. אבל בעיקרון, מבחינה טכנית, העניין אפשרי."
"היו""ר חיים כץ","מה קורה עם ההחזרים אם יש נטישה בתוך הארץ? עזוב, הוא לא חוזר לחו""ל. עוזב העובד שהגיע למשק X, והולך למשק Y, או לחברה אחרת. מה קורה אתו?"
איל קופמן,"כפי שאני מבין את התקנות, אין פה עזיבה. הכסף נשאר אצל - - -"
נעה בן-שבת,הכסף נשאר אצל הלשכה הפרטית. הלשכה הפרטית לא נפגעת מהמצב הזה. החקלאי נפגע - - -
"היו""ר חיים כץ",- - -
נעה בן-שבת,הלשכה הפרטית לא נפגעת.
מיכל תג'ר,"עורכת הדין מיכל תג'ר מ""קו לעובד"". אני רוצה קודם להתייחס להערה של אדוני על נטישה. התקנות לא מתייחסות לזה. עובד שעובר ממעסיק למעסיק מסיבותיו הוא, כפי שהזכיר גם גבי בורנשטיין – אני לא רואה שהישיבה הזאת עוסקת בזה. עובדים יכולים לעזוב מעסיק, להתפטר או לעבור. זו לא הסוגיה של דמי תיווך. זה לא שייך ללשכה. הלשכה צריכה ללכת אתם ולהמשיך לתת להם שירותים - -"
"היו""ר חיים כץ","אוקיי, הוא הסביר את זה."
מיכל תג'ר,"- - כלומר, אם עובד עובר בתוך הארץ, הלשכה לא נפגעת מזה. היא ממשיכה לתת שירותים לאותו עובד שמקושר אליה."
"היו""ר חיים כץ",הסבירו את זה כבר.
מיכל תג'ר,"אוקיי. אני אתחיל מלהגיד את העמדה הכללית שלנו. מבחינתנו, אנחנו מברכים על הכוונה של המדינה, על עריכת הסדר מפוקח לנושא של דמי תיווך שאנחנו עוסקים בו כבר הרבה מאוד שנים ועד כה לא היה מפוקח. אנחנו חושבים שהסכומים היום עדיין מאוד גבוהים לעובדים, וזה גם מתייחס להערתו של מר בורנשטיין על זה שזה לא עולה להם כלום והם יכולים לקום ולעזוב. היום הם משלמים 11,000 שקל. זה סכום גבוה מאוד לעובד תאילנדי, כמעט בלתי נתפס עבורנו."
"היו""ר חיים כץ","איך 11,000 שקל? תפרטי לי."
מיכל תג'ר,"כי הם משלמים את אותם 3,100 שקל ללשכות בישראל - - -"
קריאות,הם לא משלמים.
מיכל תג'ר,"רגע, אני מדברת על אחרי ההסדר."
קריאה,חשוב להדגיש.
מיכל תג'ר,"הם משלמים 400 דולר ל-IOM שאחראי לגיוס בתאילנד, והם משלמים עוד סכום על כרטיס הטיסה שלהם."
קריאה,"1,500 דולר."
"היו""ר חיים כץ",כמה הוא מרוויח לחודש?
קריאה,זה לא קשור לכסף.
מיכל תג'ר,"במקרה הטוב, שכר המינימום."
"היו""ר חיים כץ","סליחה, גברת, היא יודעת הכול."
מיכל תג'ר,"במקרה הטוב, שכר המינימום, אבל בוא נגיד ש-95% - - -"
"היו""ר חיים כץ",כמה הוא מרוויח לחודש?
מיכל תג'ר,"לא יותר מ-3,000 שקל להערכתי."
קריאות,- - -
"היו""ר חיים כץ",אני אוציא את כל היושבים ביציע. הם יצאו תיכף החוצה. לאבא שלי יש עובד זר.
מיכל תג'ר,בחקלאות?
"היו""ר חיים כץ",לא בחקלאות.
מיכל תג'ר,אבל זה תחום אחר. בחקלאות יש את ההפרות הכי קשות.
"היו""ר חיים כץ",בחקלאות הוא לא מקבל יום חופשה תשע פעמים בשנה? הוא מקבל?
מיכל תג'ר,תשע פעמים - - -
"היו""ר חיים כץ",תשעה ימים בשנה.
מיכל תג'ר,"הם טוענים שיש להם פחות ימי חג. אם אדוני ירצה להיכנס לכל הסוגיות האלה, הם טוענים שהם לא מקבלים יותר מארבעה."
"היו""ר חיים כץ","ברגע שאת באה לפה עם מספרים, תבואי באופן מסודר עם דברים שהם נכונים. לא כ-3,000, ואני אעשה לך חשבון שהוא עובר את ה-5,000. לא זה הרבה, אבל הוא עובר את ה-5,000."
קריאה,לוקחים ממנו כספים על מדור.
מיכל תג'ר,נמצאת פה רכזת החקלאות שלנו.
"היו""ר חיים כץ","גברת, את הרמת את האצבע וביקשת רשות דיבור. מי שנמצא פה זה לא משנה. ואם את מבקשת לדבר, אז שלפחות יהיה לך מושג על מה את מדברת במספרים."
מיכל תג'ר,"במקרה הטוב, העובדים מרוויחים את שכר המינימום. במקרה הטוב, הם מרוויחים את שכר המינימום. אנחנו הרי לא מדברים על אחוזי הפרה של שכר המינימום, שהם גבוהים, הם למעלה מ-80% הפרה בענף, של שכר המינימום. זה אחרי כל הניכויים. לוקח הרבה זמן להחזיר 11,000 שקל."
נעה בן-שבת,אין דברים כאלה. שכר המינימום - - -
אבשלום וילן,"יש חוקי עבודה במדינת ישראל. החקלאים מחויבים להם כמו אזרח אחר, ואם יש חקלאי שמפר את החוק, נא לטפל בו."
"היו""ר חיים כץ","נכון. אנחנו עשינו עכשיו את חוק אכיפת דיני העבודה. כל אחד שיעסיק בפחות משכר מינימום ישלם קנסות של 14,400 בערך על כל עובד שהוא מעסיק מתחת לשכר המינימום. לא נראה לי שמישהו פה הולך - - -"
מיכל תג'ר,אם אדוני רוצה להיכנס לסוגיה הזאת של אכיפת דיני עבודה - -
"היו""ר חיים כץ","לא, ממש לא."
מיכל תג'ר,"- - תשאל את משרד התמ""ת האם יש פקח או מתורגמן שיודע לדבר בכלל עם העובדים התאילנדים ולבדוק את השכר שלהם ואת התנאים שלהם, כי היום אין."
גבי בורנשטיין,יש לא מעט.
מיכל תג'ר,"אוקיי, הנושא של זכויות עובדים תאילנדים זו באמת סוגיה אחרת שהיא בדיון נפרד. אני רציתי להתייחס לנושא של - - -"
נעה בן-שבת,"אבל מתחת ל-4,300 מנכים את הסכומים עבור - - -"
קריאה,"מזון, עבור מגורים."
מיכל תג'ר,"נכון. הוא שאל אותי מה – אני הבנתי שאדוני שאל כמה זמן ייקח לעובד להחזיר את אותם 11,000. בסך הכול עניתי סכום ריאלי שהעובד - - -"
נעה בן-שבת,"אבל אלו לא הסכומים של ניכוי. הניכוי למגורים יכול להגיע לכמה? הניכויים עבור מגורים יכולים להגיע ל-300 וקצת שקלים, פלוס ביטוח רפואי. לכמה זה יכול להגיע? זה לא מגיע ל-1,300 שקל."
מיכל תג'ר,"אני רוצה להתייחס כרגע לסכומים. אמרנו שהעובד התאילנדי משלם 11,000 שקל, לפי התקנות האלה, לא היום. אני לא מדברת על ההסדרים היום. עדיין, אנחנו חושבים, ובכך התחלנו - - -"
"היו""ר חיים כץ","לפי ההסדרים היום, כמה הוא משלם?"
קריאה,בארץ הוא לא אמור לשלם.
מיכל תג'ר,אתה מדבר על ההסדרים של לפני התקנות האלה?
"היו""ר חיים כץ","לא, אחרי התקנות."
מיכל תג'ר,"אחרי התקנות, אמרנו, זה 11,000 שקל. זה מה שאנחנו אומרים - - -"
גבי בורנשטיין,זה כולל את כרטיסי הטיסה.
"היו""ר חיים כץ",סלח לי אדוני.
מיכל תג'ר,"אנחנו התחלנו להגיד שאנחנו מברכים על היוזמה לעשות הסדר מפוקח, אבל אנחנו מדגישים שעדיין מדובר בסכומים גבוהים לעובדים, סכומים שכן ישאירו אותם במדינת ישראל חמש שנים. זו ההערכה שלנו, ומהבחינה הזו אני שותפה לחלוטין להערכות של המשרד התמ""ת שמעטים הם העובדים שעוזבים את ישראל לפני תום תקופת העבודה, אלא אם כן מדובר בסיבות - - -"
"היו""ר חיים כץ","אוקיי, תודה רבה. כן אדוני."
יצחק עמר,"שמי עמר יצחק, אני מחברת ""אפי"". אדוני, עובד שמגיע מגיע במסגרת המכסה הכללית שהמדינה החליטה עליה – כלומר, הוא מחליף עובד שכבר היה פה והלך. כשאנחנו מגישים בקשה לתמ""ת להחליף עובד חדש, זה מתחיל מינימום ארבעה חודשים קודם. כלומר, יש לנו ארבעה חודשים בממוצע עד שהעובד הזה מגיע. מה אני עושה במשך ארבעה חודשים? אני פונה לתמ""ת בשביל לקבל את העובד העתידי. אני מגיש מכתב התחייבות שברגע שהעובד יגיע אני מתחייב לעשות כך וכך, זה כתוב בנוהל. מה יקרה עכשיו לאותה התחייבות אם אני אצטרך להחזיר עמלה כלשהי בתקופה מסוימת? האם יחזירו לי את ההתחייבות בחלק היחסי? אבל אני עבדתי גם מינימום ארבעה חודשים לפני שהגיע העובד. איך אני אקבל את התמורה לכך? אני העסקתי בחורה במשרה מלאה, שעוסקת אך ורק בנושא הזה. כי גם הגיע העובד, יש בזה הרבה עבודת ניירת - - -"
"היו""ר חיים כץ",שילמת לה שכר מינימום?
יצחק עמר,אם אני משלם שכר מינימום?
"היו""ר חיים כץ","לא, אם שילמת לזאת שהעסקת אותה ארבעה חודשים."
יצחק עמר,"הרבה יותר משכר מינימום, אדוני. הרבה יותר. המרכזים שלנו בשטח באים לחקלאי, מגישים בשמו לתמ""ת את כל הניירת, על-פי ההוראות שאנחנו מקבלים. כך שהעבודה לא מתבטאת רק אחרי שהעובד מגיע, אלא הרבה זמן לפני כן. עוד נקודה אחת אדוני. היתה הוראת שעה – כמה היינו מקבלים. הוראת השעה התבטלה כבר לפני שנה. אדוני, אנחנו המשכנו לעבוד ולתת טיפול בחינם גם לחקלאי וגם לעובד. אבל כשהגיעו העובדים הראשונים במסגרת ההסכם החדש TIC, IOM קיבלה את מלוא התמורה שלה, 400 דולר, מהעובד הראשון, והם לא עשו מאומה. לעומת זאת, אנחנו – כל הלשכות – עבדנו, טיפול מלא מול החקלאים. וכשהעובד הגיע - - -"
"היו""ר חיים כץ",למה עבדתם בחינם?
יצחק עמר,למה עבדנו? כי חיכינו לכבודו.
"היו""ר חיים כץ","בסדר, חיכית. השאלה למה אתה עובד בחינם?"
יצחק עמר,"סליחה, מה נעשה? לא ניתן שירות? אנחנו נעניש את החקלאים?"
"היו""ר חיים כץ",לא. סגור את העסק.
יצחק עמר,"סליחה, אני רוצה להגיד לך אדוני, היו 34 חברות. אתה יודע כמה יש היום? 13 חברות. מתוך ה-13, בסך הכול שמונה חברות פעילות. ואנחנו חיים בתקווה שהנושא יסתדר. והנושא הזה, לצערי הרב - - -"
"היו""ר חיים כץ",היום הוא יסתדר. היום. היום הוא יסתדר.
יצחק עמר,"הלוואי שסוף-סוף הוא יסתדר. מה אני אגיד לעובדים שלי? תשבו בצד שנה עד שהוועדה המכובדת הזו תתכנס ותאשר? לא. אנחנו קיווינו שאנחנו נבוא לוועדה, יבינו אותנו, ישמעו אותנו וגם יתחשבו. כמו ש-IOM קיבלה תמורה מהעובד הראשון שהגיע, אנחנו גם מבקשים את אותו הסדר. תודה רבה."
"היו""ר חיים כץ","כן, מי גברתי?"
עלוה קולן,"עלוה קולן מהאגודה לזכויות האזרח. אני רוצה להתייחס למשהו כללי, ואחר כך אם נדבר על הסעיפים הספציפיים אז אני הייתי רוצה רשות דיבור נוספת רק על הסעיפים. כלומר, יש לנו שאלות ספציפיות לגבי ניסוחים."
"היו""ר חיים כץ","אנחנו לא הולכים לעשות יום סרט, יום ארוך."
עלוה קולן,"לא, אני מבינה, רק שאלות ספציפיות ליועצת המשפטית."
"היו""ר חיים כץ","שמעי, זה דיון מספר 430 בעניין הזה - -"
עלוה קולן,"אני יודעת, אבל אלו תקנות שנכתבו אתמול - - -"
"היו""ר חיים כץ","- - וזה ייגמר היום, תוך 40 דקות זה איננו, אנחנו איננו פה כבר."
עלוה קולן,יש לי שאלות ספציפיות ליועצת המשפטית בנוגע לניסוחים שלא הייתי רוצה כרגע - - -
"היו""ר חיים כץ","בסדר, את הניסוחים אחר כך אתם תעשו."
עלוה קולן,"בסדר. בנוגע לשאלה שלך כמה זה עולה להגיע, 11,000 שקל, וכמה זמן ייקח לו להחזיר. אנחנו צריכים לזכור שההחזרה היא לא לשיעורים. כלומר, ההסכם שנקבע פה לא אומר שהעובד מגיע ומשלם כל חודש את החלק היחסי, אלא בדיוק אומר שהוא משלם בבת אחת את הכול."
"היו""ר חיים כץ","תגידי לי, היה נוח לכם שהלשכות יעבדו בחינם? למה אתם רק מגנים על אחרים? למה עליהם אתם לא באים להגן?"
עלוה קולן,"סליחה שנייה. קודם כל, הלשכה היא עסק פרטי - - -"
"היו""ר חיים כץ",אז לא מגיע להם להתפרנס?
עלוה קולן,"סליחה שנייה, אני יכולה לסיים את המשפט?"
"היו""ר חיים כץ","כן, את יכולה."
עלוה קולן,"הסכומים שנקבעים פה הם סכומים שנלקחים מהעובד. בכל חברת השמה בתוך ישראל, כשחקלאי או כל מעסיק אחר מעסיק עובד ופונה לחברת השמה, מי שמשלם הוא המעסיק. העובד שמועסק על-ידי חברת השמה לא משלם שקל. ככה זה עובד. כאן אומרים מאחר ומדובר על הסכם בינלאומי, אז יש גם איזשהו סכום שמוטל על העובד. באופן עקרוני, מבחינת דיני העבודה, העובד לא אמור לשלם בכלל כסף על זה שמשימים אותו בעבודה, בנוסף לזה שהוא משלם 400 דולר ל-IOM ומשלם 1,500 דולר כדי להגיע הנה. כלומר, הכסף שאנשים מקבלים מהחקלאים לא מוסדר פה, כי את הכסף הזה אף אחד לא מגביל בתקנות האלה. אף אחד לא אומר להם לגבות כך, את ה-7% רווח לעומת זאת, לוקחים ב-100% על העובדים. כלומר, את החלוקה הזאת של שני שליש–שליש לא עושים על הרווח של ה-7%. 

כלומר, מדובר פה בעצם על משהו שהוא מאוד יוצא דופן מבחינת דיני העבודה. ולכן כל הטענה הזאת שהם כן מרוויחים או לא – הם עסק, הם אמורים לקבל את הכספים שלהם באופן חוקי מהמעסיקים. זה דבר אחד, ולכן זו לא שאלה של האם אנחנו מגנים רק על אחרים. אנחנו לא מגנים על אחרים. מדובר פה על חריגה וחשוב מאוד להבין את זה. דבר שני, חשוב מאוד להבין שלא מוצע פה הסדר של שילום לשיעורים, כלומר שבאמת יוחזר מידי חודש החלק היחסי, אלא מוצע פה הסדר שמשולם בבת אחת עם ההגעה לארץ, סכום על חמש שנים. ולכן חייבים לקחת בחשבון איזושהי הגנה. הגנה על העובדים שרוצים לעבור בין לשכה ללשכה, כלומר שיהיה מעבר של כספים בין לשכות, אחרת מה האינטרס של לשכה חדשה לקבל עובד? אנחנו הרי לא רוצים לכבול עובדים למעסיקים. צריך לתת מענה לסוגיה - - -"
נעה בן-שבת,למעסיקים ולא ללשכות. את כרגע מדברת על לשכות.
עלוה קולן,"סליחה, ללשכות. אנחנו רוצים שיהיה איזשהו החזר כמובן. אם הבן אדם עוזב מרצונו, זו סוגיה אחת, אבל משרד הפנים הרי לא מתחייב ל-63 חודשים. כלומר, יכול להיות שהוויזה של הבן אדם תיגמר אחרי שנה, שנה וחצי או שנה ושמונה חודשים, וזה לא בהחלטתו שלו, זה בהחלטה של משרד הפנים לא לאשר לו את הוויזה. אין למדינה שום התחייבות בנושא של לעשות את מלוא ה-63 חודשים. ולכן חייבים להתייחס לסוגיה הזאת. הסוגיה השלישית שגם עלתה פה, זה מה קורה - - -"
"היו""ר חיים כץ","לפני שהוא בא לארץ, הבן אדם יודע בדיוק את התנאים שלו?"
עלוה קולן,IOM אמורים לעשות את זה.
"היו""ר חיים כץ","הוא יודע שיכולים לשלוח אותו אחרי חודשיים, והוא מעל גיל 18 והוא לוקח סיכונים. הוא לא יודע? הוא יודע."
עלוה קולן,אבל מה זה קשור?
"היו""ר חיים כץ",הוא יודע.
עלוה קולן,הוא משלם עבור שירותים. הוא לא משלם עבור לבוא.
"היו""ר חיים כץ","נכון, אבל הוא יודע את כל הסיכונים שלו."
עלוה קולן,"אבל עדיין, הוא משלם עבור שירותים."
"היו""ר חיים כץ",הוא יודע שהוא ישלם?
עלוה קולן,בוודאי שהוא יודע.
"היו""ר חיים כץ","הוא הולך לפרויקט לא קל בחיים שלו. הוא עוזב את המשפחה שלו והוא לוקח סיכונים. כנראה שכלכלית הוא עושה את החשבון – עם כל הסיכונים – שזה כדאי לו. הוא עושה. הוא יודע, זה לא שהוא בא לפה ונדמה לו שהוא יהיה פה את כל ה-63 חודשים, שלרוב זה קורה. הוא יודע שיכולים אחרי חודשיים – אם הוא לא בסדר או כן בסדר או שנמאס לו – לקום וללכת, והוא מפסיד סכום ענק, שבדרך כלל הוא גם גובה אותו מהמשפחה שלו כי אין לו את זה."
עלוה קולן,"בסדר, אבל זה לא תקין. זה לא תקין גם אם מיידעים אותו מראש - - -"
"היו""ר חיים כץ","את יודעת כמה זמן אנחנו דנים בזה? ארבע שנים. ואם אנחנו לא נגמור את זה, לא ייגמרו את זה עוד 200 שנה - -"
עלוה קולן,"בסדר. סליחה, חבר הכנסת כץ - - -"
"היו""ר חיים כץ","סליחה, עכשיו אני מדבר. והרי הם לא יעבדו בחינם."
עלוה קולן,"אבל הם לא אמורים לעבוד בחינם, וזה מופיע בתקנות. אני בסך הכול מחזקת את התקנות כפי שהן מופיעות, שהדברים האלה מופיעים בהן. דבר שהתקנות לא מתייחסות אליו זו הסוגיה של מה קורה במידה וחברה פושטת את הרגל או נסגרת. אין שום מחויבות להמשיך את השירותים עבור העובד. ואף חברת השמה אחרת לא תיקח את זה על עצמה בגלל שהיא לא מקבלת כסף, כי כתוב בתקנות במפורש שאסור לה לגבות עוד כסף. אז זו כן סוגיה שאני חושבת שכדאי להתייחס אליה. 

סוגיה אחרונה שאני חושבת שמאוד כדאי להתייחס אליה זה העניין של התשלום, וגם מה שהתייחסו אליו עם העניין של המע""מ. כשאדם עוזב את הארץ שלא מרצונו, כלומר שהפסיקו לו את הוויזה על-ידי משרד הפנים, את השהות, יש תקופה – 45 או 60 יום? או 45 או 60 יום, אני מצטערת, אני לא זוכרת. השאלה היא למה לא לחייב את חברת ההשמה להחזיר את הכסף הזה במהלך הזמן שהוא נמצא כאן? כלומר, למה בכלל להיכנס לכל ההסדר של – ואז הוא יצטרך לרדוף – תודה רבה."
"היו""ר חיים כץ",תענה לשאלה האחרונה שלה.
דן כרמלי,"תודה, אדוני היושב-ראש. עורך הדין דן כרמלי, סמנכ""ל איגוד לשכות המסחר. קודם כל, לא מדובר בחברות השמה, מדובר בלשכות פרטיות. אני רוצה להתייחס כאן לעוד אמירה של הגברת בנושא."
"היו""ר חיים כץ","לא, אבל תענה על השאלה האחרונה שלה. למה לא מחזירים לו את החלק היחסי בפרק הזמן שהוא נשאר בארץ עד שהוא טס? למה הוא צריך מחו""ל לרדוף אחרי כסף שכנראה לא יגיע אליו חזרה אף פעם?"
דן כרמלי,"קודם כל, הרבה מאוד מהעובדים הללו יוצאים את הארץ מבלי שיש שליטה לחברות שנותנות שירותים לעובד ולחקלאים - - -"
"היו""ר חיים כץ","שמע, יש Incentive לחברה הזאת. אם הוא עוזב את הארץ, יש לה Incentive לעכב את התשלום אחרי שהוא בחו""ל. אין שום סיבה בעולם שהיא תשלם לו את זה. למה שלא יכניסו פה בתקנות שהחברות האלה יצטרכו להחזיר לו את הכסף אם הוא עוזב את הארץ תוך פרק הזמן שהוא עוזב את הארץ, קרי 30 יום? אתה יודע, המעבר בין קרנות פנסיה – בין קופה לקופה – זה ארבעה ימי עבודה. שזה הרבה יותר מסובך מזה. למה שתוך 30 יום לא יחזירו לו את הכסף? תכניסי את לתקנות."
דן כרמלי,"אדוני היושב-ראש, אם אפשר שמר בורנשטיין יענה על העניין הזה, ואחר כך אומר את דברי."
"היו""ר חיים כץ","לא, תגיד את דבריך ואחר כך - - -"
דן כרמלי,תודה אדוני. אני באמת רוצה לחזור על הדברים שנאמרו כאן. קודם כל להודות לאדוני. אדוני שלח את הלשכות הפרטיות - - -
"היו""ר חיים כץ","עכשיו אנחנו ב""אדוני"", אחר כך זה יעבור ל""חברי"". איפה זה ייגמר?"
דן כרמלי,"נגמור רק במקומות טובים, אדוני היושב-ראש, אתה יודע."
קריאה,"זה יגיע ל""כבוד השר""."
דן כרמלי,"נכון, ב""כבוד השר""."
"היו""ר חיים כץ",דבר. העבודה פה יותר מעניינת מאשר שר.
דן כרמלי,"זה נכון. החברות, יחד עם משרד התמ""ת ומשרד הפנים, ישבו למעלה משנה, אדוני, על-פי דרישת אדוני. לא בגלל בג""ץ, אלא בגלל שאדוני שלח אותם לשבת."
"היו""ר חיים כץ",זה יסתיים היום.
דן כרמלי,כל מה שאנחנו מבקשים הוא שזה יסתיים היום - -
"היו""ר חיים כץ",אתם מפריעים לי שזה יסתיים.
דן כרמלי,"- - בדיוק כפי שאדוני היה יכול לסיים את זה עוד בפעם הקודמת אם היתה הסכמה מצד משרד התמ""ת ומשרד הפנים."
"היו""ר חיים כץ",ממש לא. אז המספרים היו אחרים.
דן כרמלי,נכון מאוד אדוני. נכון מאוד. וזו ההצלחה הגדולה של השנה הזאת. אבל בינתיים מה-1 בספטמבר 2010 אסור ללשכות הללו – והן לא גובות כסף.
"היו""ר חיים כץ",את מכניסה לתקנות שתוך פרק הזמן של 30 יום יחזירו לו את הכסף?
נעה בן-שבת,זה עובד שמורחק לא מיוזמתו.
מיכל תג'ר,מורחק מכל סיבה שהיא.
גבי בורנשטיין,"יש פה בעיה אחת, כי ברוב המקרים כשעובד יוצא בשנה הראשונה זה כי משהו קרה. כי הוא בא היום ואומר מחר אני טס, כי אמא שלו מתה או - - -"
"היו""ר חיים כץ","גם אם משהו קרה, יחזירו - - -"
גבי בורנשטיין,אבל אין את ה-30 ואין את ה-45 יום.
עלוה קולן,תמיד יש - - -
מיכל תג'ר,אבל למה עם הפסיקים?
"היו""ר חיים כץ","סליחה, גברת, את לא עונה לו."
גבי בורנשטיין,"גברת, את אומרת דברים שהם לא נכונים."
"היו""ר חיים כץ","ואתה גם כן, סלח לי. הוא עוזב? יש לך 30 יום, תחזיר לו."
גבי בורנשטיין,"אבל ה-30 יום זה אם הוא רוצה. 30 יום הם במצב שבו נגמרה לו האשרה, ואז המדינה נתנה לו 30 יום. זה בסדר. אבל האשרה לא נגמרת לו בשנה הזאת או בשנה וחצי, ואת יודעת את זה. איפה הבעיה? אותו עובד שנמצא פה חמישה חודשים, או שמונה חודשים, ופתאום אבא שלו נפטר והוא מתקשר בדמעות למתורגמן ואומר לו היום אני רוצה לטוס. הנה, שושנה פה והיא תגיד לך. היום. איזה 30 יום ואיזה נעליים?"
"היו""ר חיים כץ",אז אין לך בעיה.
גבי בורנשטיין,מה זאת אומרת אין בעיה?
"היו""ר חיים כץ","אז אם הוא ירדוף אחריך מחו""ל ותחליט – אני לא יודע מה שתחליט, אבל זה לא אותו מקרה כמו שיש לו אשרה של 30 יום ואתם לא מחזירים לו. זה מקרה אחר לגמרי. אתה מערבב מין שאינו במינו."
דן כרמלי,"אני רוצה לסיים בדקה בדיוק. לי לא ברור, אדוני, האם לנוסח שהוגש לוועדה היום, שנולד לפני כ-48 שעות, יש הסכמה של השרים הרלוונטיים. הסכמה, לא אישור, כפי שאדוני אמר, ובצדק. הסכמה. בפנינו יש נוסח אחר לגמרי - - -"
"היו""ר חיים כץ","יש לממשלה ברירה – למשוך, לא לפרסם את התקנות. ברגע שזה עובר פה, הם יכולים לעשות מה שהם חושבים."
דן כרמלי,"אוקיי. אני מבין את מה שאדוני אומר, ותודה רבה. אני רוצה לציין שהסכום שמופיע – יילקח בחשבון מע""מ של 16% ולא 17% כפי שהוא קיים היום - -"
"היו""ר חיים כץ",תספגו את זה.
דן כרמלי,- - מכיוון שמדובר על - - -
"היו""ר חיים כץ","נגמר, אני לא משנה שקל אחד. גם את השקל לא נוריד ל-3,100, למרות שאני לא יודע מי כתב את השקל הזה."
דן כרמלי,אוקיי. צריך לקחת את הדברים בחשבון. יש כאן איזשהו סעיף תחולה מאוד מוזר - - -
אבשלום וילן,"הוא רומז לכך שהמע""מ יעלה ל-18% אחרי הבחירות."
"היו""ר חיים כץ","כן, אבל על תרופות ומזון הוא ירד ל-8%. אתה מוכן כמרצ?"
אבשלום וילן,הדובר מוציא את זה? עכשיו אני חותם.
דן כרמלי,"לא ברור לי, אדוני, מדוע סעיף התחילה של התקנות האלה – שאנחנו יודעים שהן מעוכבות כבר הרבה מאוד זמן, כפי שאדוני אמר – הם ה-1 לאפריל 2013, כאשר הם היו, כפי שהוגשו לוועדה, 1 בינואר."
נעה בן-שבת,"לא, אבל 3 זה ה-1 בינואר."
"היו""ר חיים כץ","תקשיב, קודם כל, בתקנות שירותי קבורה ראיתי שאין רטרואקטיביות. היה סיפור גדול עם העניין, בנושא הרטרואקטיביות, ואני אפתור לך את בעיית המע""מ. אנחנו נלך לסכום הבסיסי, ועליו אנחנו נעשה מע""מ אחר כך."
דן כרמלי,ואני רוצה לבקש מאדוני לבחון - - -
"היו""ר חיים כץ","ראית איך הרווחת קצת את האחוז, אם ייקח לך, שלא תספוג כלום? תעשה את הסכום הבסיסי, ואם המע""מ יעלה, אז הסכום יעלה."
דן כרמלי,אני רוצה לבקש מאדוני ומחברי הכנסת - - -
"היו""ר חיים כץ","אבל הסכום בכלל ירד מה-3,100. הוא ירד לסכום הבסיסי בתוספת מע""מ."
דן כרמלי,"אמרנו שאנחנו לא נוגעים בסכום כי התחייבנו והגענו להסכמות עם משרד התמ""ת בעניין הזה, אז אני לא רוצה לדבר על הסכום, למעט רכיב אובייקטיבי כמו המע""מ."
"היו""ר חיים כץ",אז מה אם התחייבתם? איזו סמכות יש לכם?
דן כרמלי,"התחייבנו כי אדוני שלח אותנו לדון עם משרד התמ""ת, והגענו להסכמות. למרות שזה לא מוצא חן בעינינו, הגענו להסכמות. אלו לא סכומים ריאליים. כנראה חלק מהגבירות שיושבות כאן לשמאלי, לימינך אדוני, לא באמת מבינות אילו שירותים הלשכות האלה נותנים לעובדים ולחקלאים."
"היו""ר חיים כץ",הן מבינות והן עושות עבודה יפה - -
דן כרמלי,"אולי מזכ""ל התאחדות החקלאים יגיד את זה."
"היו""ר חיים כץ","תאמין לי, הן מבינות ועושות עבודה יפה."
דן כרמלי,אני חש – יכול להיות שאני - - -
"היו""ר חיים כץ","בסדר, משלמים לך בשביל שתחוש. אם הן היו משלמות לך אז היית חש אחרת."
דן כרמלי,"גם להן משלמים כנראה שיחושו. זו עובד באותה מידה, לכולנו משלמים רק כדי שנחוש."
עלוה קולן,"אני מוחה, לפרוטוקול, שמשלמים לי כדי שאני אחוש."
"היו""ר חיים כץ","הוא עורך דין, משלמים לו בשביל שהוא יחוש. בשביל זה הוא עורך דין, תאמיני לי. הוא מייצג את זה - - -"
עלוה קולן,הוא אמר שלי משלמים כדי שאני אחוש.
"היו""ר חיים כץ","הוא מדבר על עורך דין, הוא לא מדבר עליך."
דן כרמלי,דבר נוסף ואחרון שאני מבקש שהוועדה תבחן - - -
"היו""ר חיים כץ",זה במסגרת הדקה.
דן כרמלי,לקחתי בחשבון את עצירות הביניים – הוא להחיל את התקנות האלה רטרואקטיבית מה-1 לינואר 2012. אני אסביר לאדוני.
"היו""ר חיים כץ",אתה יכול להסביר מה שאתה רוצה. זו תקופת מעבר?
נעה בן-שבת,"בתקופת פגרת בחירות, כמו שאנחנו נמצאים."
"היו""ר חיים כץ","בתקופת פגרת בחירות אני לא יכול לאשר שום דבר רטרואקטיבית. אמרתי לך, ולא צחקתי, בעניין שירותי קבורה, שהיו הסכמות על קבורה רוויה, שהמדינה התחייבה. היה לנו דיון, משם אני יודע את זה, אחרת לא הייתי יודע את זה."
נעה בן-שבת,אני רוצה להדגיש שרטרואקטיביות פה היא בעייתית במיוחד כי אנחנו מדברים על כך שאנחנו מחייבים את העובדים רטרואקטיבית. זאת אומרת שעובד שעד היום לא היה - - -
"היו""ר חיים כץ","אין, אי-אפשר."
גבי בורנשטיין,אז למה ה-1 באפריל? למה לא - - -
דן כרמלי,- - - שעורכת הדין בן-שבת אומרת - - -
נעה בן-שבת,"סליחה, אולי תרשה לי רק להשלים את הדברים. גם שלא בפגרת בחירות, רטרואקטיביות כזאת היתה בעייתית."
קריאות,- - -
דן כרמלי,"השאלה היא באמת, כפי שחברי כאן אומרים, למה לא להחיל את זה באופן מידי? הרי יש היגיון בזה. אנחנו מחכים לאפשרות הזאת."
נעה בן-שבת,מוצע שהן יכנסו לתוקף מ-1 באפריל 2013 - -
קריאה,למה ה-1 באפריל?
נעה בן-שבת,"- - אולי אני אסביר באמת. יש כרגע עובדים שנמצאים בתוך התהליך, שהובאו במסגרת ההסדר הבינלאומי הזה. העובדים החדשים שיכנסו ולא נמצאים בתוך התהליך יכנסו רק מחודש אפריל 2013."
"היו""ר חיים כץ",ב-1 לפברואר תעשי את זה.
נעה בן-שבת,אבל השאלה אם זה תואם את מועד ההגעה של העובדים.
"היו""ר חיים כץ","מי שנמצא, נמצא. מה-1 לפברואר."
שושנה שטראוס,אני מרשות ההגירה. רציתי להזכיר את הנושא של התהליך - - -
"היו""ר חיים כץ",תסבירי את הנושא של אפריל. למה אפריל?
שושנה שטראוס,"העובדים שמגיעים בינואר, בפברואר – יש טיסות עד סוף פברואר – הם כבר בתוך התהליך, לא נאמר להם שהם צריכים לשלם. אני רוצה להזכיר – אדוני הזכיר - - -"
דן כרמלי,"סליחה, לא."
"היו""ר חיים כץ","תסלח לי רגע. דברי אלי, אבל תקשיבי למה שאת אומרת. אמרת ינואר-פברואר. אז למה את לא מתחילה במרץ?"
שושנה שטראוס,"כדי לתת צוואר ביטחון, ביקשנו מה-1 לאפריל. אני לא יודעת מבחינת הכרטיס – אנחנו התחייבנו שניתן הודעה סבירה מראש לכל הרשויות, לכולם, להתכונן, לפני שזה יכנס לתוקף - - - שלפי המאגר של העובדים שכבר בתוך התהליך, שלא ידעו על זה, אנחנו ניתן להם עד ה-1 לאפריל. העובדים - - -"
"היו""ר חיים כץ",זה ירד למרץ כבר. עכשיו זה מרץ.
שושנה שטראוס,"לא, העובדים שמגיעים ל-1 באפריל כבר מתחילים את התהליך בימים אלו. זאת אומרת שהם צריכים יידוע, פרסום. אנחנו רוצים שהעובדים שיגיעו יגיעו עם כל המידע, שהם לא יוכלו אחר כך לטעון לא ידענו, לא הסבירו לנו כראוי."
"היו""ר חיים כץ",בקצרה.
יעקב גבאי,"בקצרה. קובי גבאי מלשכת המסחר. קודם כל, העובדים שהגיעו ב-2012 וגם עכשיו כן ידעו שהם צריכים לשלם. הם ידעו על 2,100 שקלים שרצו אז. זאת אומרת שכן היה פרסום, שושנה, והפרסום בתאילנד דיבר על 69,306 באט. 69,306 באט. הם ידעו שהם צריכים לשלם, רק אמרו להם - - -"
קריאה,הם שילמו את זה.
יעקב גבאי,"כן, הם ידעו, גברת היועצת המשפטית, אני אראה לך את הפרסום של משרד העבודה התאילנדי, כמו שעכשיו הולכים לפרסם. זאת אומרת ש-2,100 לא היתה בעיה לשלם לנו עבור העובדים האלה שנכנסו. אין שום בעיה, הם ידעו את זה. לעניין ה-400 דולר ש-TIC מקבל, סתם דוגמה, אתם דורשים מאתנו החזר החלק היחסי. כשעובד לא מחכה 30 יום, למה TIC לא מקבלת את החלק היחסי של ההחזר של ה-400 דולר? למה הוא לא מחזיר?"
קריאה,הוא מחזיר .
יעקב גבאי,למה הוא לא מחזיר?
נעה בן-שבת,כי TIC לא נותן שירותים מתמשכים.
יעקב גבאי,מה זה לא נותן שירותים? עובד שחוזר - - -
נעה בן-שבת,תן לי לסיים. אתם נותנים שירותים מתמשכים - - -
יעקב גבאי,"אוקיי, אין לי בעיה עם השירותים, אבל כשעובד חוזר אחרי שנה וחצי, אם זה לא באשמתו, יש היגיון במה שאת אומרת. אבל אם עובד מחליט שהוא רוצה לקום וללכת, למה הוא צריך לקבל? הרי זה נזק שהוא גורם לחקלאי. הרי כשעובד - - -"
נעה בן-שבת,- - -
"היו""ר חיים כץ","אתה צריך לשאול את עצמך לגבי אותו עובד, למה הוא חושב שהוא צריך לקום וללכת?"
יעקב גבאי,"הוא יכול ללכת לעבוד במקום אחר, לחקלאי אחר. אין לו בעיה."
"היו""ר חיים כץ",אם הוא הולך לחקלאי אחר אז אין בעיה פה.
יעקב גבאי,אז למה הוא רוצה ללכת?
"היו""ר חיים כץ",תשאל את החקלאי למה הוא רוצה ללכת.
יעקב גבאי,אני שואל את החקלאי. על השמה שהיא טענה - - -
"היו""ר חיים כץ","הוא לא נתן לו לשתות, נתן לו לעבוד 200 שעות, נתן לו לישון במקלט מתחת. למה?"
יעקב גבאי,"לא. אנחנו מקבלים כסף גם מהחקלאי עבור ההשמה, כמו שאת טענת. זה בסדר. את אומרת שעובד ישראלי לא משלם – זה נכון, אבל עובד ישראלי לא מקבל טיפול כמו שעובד זר מקבל. עובד ישראלי חי בישראלי, הוא בא למקום העבודה, הוא לא צריך טיפול מחברת ההשמה. זה שונה לחלוטין מעובד זר."
עלוה קולן,אמרנו שיש פה הבדל.
יעקב גבאי,"יפה. לא, את אמרת הבדל בגלל ההחזר, זה לא נכון."
"היו""ר חיים כץ","טוב, סליחה. תקשיב, אתה ביקשת ממני רשות דיבור, אבל לא ביקשת ממני רשות להתווכח אתה. אתה מדבר לפה, מדבר לוועדה. אבו, אחרון הדוברים."
אבשלום וילן,"אדוני היושב-ראש, המצוקה של כל הנושא החקלאי היא גדולה ואמתית. מוכרחים לסיים את זה היום. 3,100 שהם גובים פה, את המספר הזה בערך הם גובים גם מכל חקלאי. קח את זה בחשבון. יש פה גם לשכות של חקלאים שרוצות להתארגן כלשכות פרטיות, אני מקווה שזה יגיע לידי סיום ומיצוי. בסך הכול, ההסדר מתקדם מאוד קשה. רק לפרוטוקול, אנחנו קרוב ל-4,000 עובדים פחות ממה שהממשלה התחייבה בהסכם ארוך טווח אתנו. ועם כל ההתחייבויות של לשכת רשות ההגירה וכולי – לא עומדים בהתחייבות אחת. יש נזקים מאוד כבדים. לכן אני חושב שצריך להוציא את זה לדרך, שזה יהיה הוגן, שזה יהיה ענייני, ובעיקר שהממשלה תעמוד בהתחייבויותיה, כי לצערי הרב, מיום חתימת ההסכם במאי 2009 לא היה כמעט חודש אחד שהיא עמדה בהתחייבויותיה, ועכשיו נותר פער מאוד גדול שאם הוא לא ייסגר, כולנו בבעיה גדולה."
"היו""ר חיים כץ","במסגרת סיום הדיונים של הוועדה, ואולי בגלל שהיא לא עמדה בהתחייבויותיה, מרצ עלתה משלוש לארבע?"
אבשלום וילן,"מרצ כבר בשש, ולפי הסקרים שבידי - - -"
"היו""ר חיים כץ",בשש? אנחנו נראה את זה בעוד שבוע.
אבשלום וילן,"על-פי הליכוד-ישראל ביתנו אנחנו אפילו בשבע, אבל בסדר. אני כרגע מייצג את החקלאים. אם אני אעבור לצד השני של השולחן, נדבר."
עלוה קולן,"חבר הכנסת כץ, יש לי רק שתי שאלות פיציות."
"היו""ר חיים כץ",את התשובות לשאלות הפיציות תקבלי אחרי הדיון.
נעה בן-שבת,זה הערות לנוסח?
עלוה קולן,לנוסח.
"היו""ר חיים כץ","הערות לנוסח, אתם תשבו אחר כך ותגמרו את הניסוחים."
רוני שניצר,"אדוני, ברשותך."
"היו""ר חיים כץ","מהתמ""ת? את יודעת איזו מלחמה עשיתי כדי שהדיון הזה יתקיים בכלל היום?"
רוני שניצר,אני יודעת. תודה.
"היו""ר חיים כץ","כנראה את לא יודעת איזו מלחמה עשינו כדי שזה יתקיים, כי לא רצו שזה יתקיים. שמעת? לא רצו שזה יתקיים. כן."
רוני שניצר,"רק לגבי הסוגיה של הסכום הבסיסי פלוס מע""מ. נכון לעכשיו, ההנחיה שיש לי משר התמ""ת היא שהוא עומד מאחורי ה-3,101."
"היו""ר חיים כץ",זה מיותר.
נעה בן-שבת,זה אמור להיות שווה? לפי התחשיב שעשיתי זה אמור להיות אותו דבר.
"היו""ר חיים כץ","זה לא יהיה 3,101. זה יהיה הסכום הבסיסי. 3,101 מינוס מע""מ, זה יהיה הסכום, ועל זה יהיה פלוס מע""מ."
יעקב גבאי,"2,673."
"היו""ר חיים כץ","כן, אותו הסכום."
יעקב גבאי,זה הסכום שיצא.
"היו""ר חיים כץ",זה מה שיהיה.
רוני שניצר,"זאת ההנחיה שקיבלתי, אני צריכה להעביר אותה."
"היו""ר חיים כץ","אם לא ידוע לך, אני לא עובד אצל שר התמ""ת."
רוני שניצר,"אין בעיה, אבל הוא צריך לחתום על התקנות, ואז אני אפעל אך ורק לפי ההנחיות שלו."
"היו""ר חיים כץ",בסדר גמור. אנחנו עוברים להקראה.
אברהם מיכאלי,את מקריאה את המשולב או את המקורי?
נעה בן-שבת,את המשולב.
אברהם מיכאלי,השילוב נעשה בתיאום איתם?
"היו""ר חיים כץ",כן.
קריאות,לא בתיאום אתנו.
נעה בן-שבת,עם משרדי הממשלה - - -
"היו""ר חיים כץ",אתם לא פקטור בעניין הזה.
אברהם מיכאלי,מה שהגיש השר?
"היו""ר חיים כץ",כן.
נעה בן-שבת,"""תקנות שירות התעסוקה (תשלומים ממבקש עבודה בקשר לתיווך עבודה)(תיקון), התשע""ג-2012
בתוקף סמכותי לפי סעיף 69ה לחוק שירות התעסוקה, התשי""ט-1959 (להלן – החוק), בהתייעצות עם שר המשפטים, בהסכמת שר הפנים לפי סעיף 69יא לחוק, ובאישור ועדת העבודה הרווחה והבריאות של הכנסת, אני מתקין תקנות אלה: 
תיקון תקנה 1.
1.
בתקנה 1 לתקנות שירות התעסוקה (תשלומים ממבקש עבודה בקשר לתיווך עבודה), התשס""ו-2006 (להלן – התקנות העיקריות), אחרי ""בתקנות אלה –"" יבוא: 
""""התקשרות בין-לאומית"" – התקשרות בין-לאומית שישראל צד לה בעניין תיווך לעבודה של עובד זר;""
תיקון תקנה 3.
2.
בתקנה 3 לתקנות העיקריות – 
(1)
לפני תקנת משנה (ב) יבוא:

""(א1)
(1)
לשכה פרטית המטפלת בעניינו של עובד זר בענף החקלאות עם כניסתו לישראל ושהבאתו לישראל נעשתה במסגרת התקשרות בין-לאומית (להלן – לשכה פרטית ראשונה), רשאית לגבות או לקבל מהעובד הזר, במישרין או בעקיפין, עם כניסתו לישראל תשלום שלא יעלה על הסכום המרבי לגביה ולא תגבה או תקבל לשכה פרטית זו או כל לשכה פרטית אחרת מעובד זר כל סכום מעבר לכך בין במישרין ובין בעקיפין, בין בישראל ובין מחוץ לישראל; לעניין זה, ""הסכום המרבי לגביה"" – סך השווה ל-2,673 שקלים חדשים בתוספת מס ערך מוסף, ואולם אם הסכום שולם בידי העובד בהמחאה בנקאית בסכום נקוב במטבע זר שהוצאה בתוך 21 ימים לפני הגעתו לישראל – סך במטבע הזר שהיה שווה ל-2,673 שקלים חדשים בתוספת מע""מ, לפי השער היציג האחרון שפרסם בנק ישראל לאותו מטבע לפני מועד הוצאת ההמחאה הבנקאית.
(2)
על אף האמור בפסקה (1), מעובד זר בענף החקלאות, שהבאתו לישראל"" - - -"
אברהם מיכאלי,"במה זה שונה מהותית מתקנה 1 של השר, בשינויים שהוספת פה?"
נעה בן-שבת,"דבר ראשון, זה מדגיש את העובדה שאנחנו מדברים על סכום חד-פעמי. זה מבהיר את העניין שאנחנו מדברים על הלשכה הפרטית. מיד נראה בפסקאות האחרות, מי שגובה את הסכומים – הסכומים נגבים בתשלום חד-פעמי עם הכניסה לישראל, נראה לי שזה אפילו בשדה התעופה, בהמחאה בנקאית. העובדים מביאים איתם את הכסף. העובד מקבל על זה קבלה. מעבר לזה, לא אמור להיות לו שום מגע ומשא כספי עם הלשכות הפרטיות. אף אחד לא יכול להגיד אתה צריך עכשיו לשלם עוד איזשהו סכום. זה מה שאמור להפוך את זה לחד-פעמי. זה רק מודגש פה. זו גם היתה המטרה של ההוראה הקודמת, אבל זה רק מודגש פה בנוסח. 

יש פה הסבר לגבי הצ'קים הבנקאיים, הם הרי מוציאים את הצ'ק הבנקאי זמן קצר לפני כן, אז שלא יהיה מצב של פערי שער שיפגעו או בלשכה הפרטית במקרה של ירידה, או שיפגעו בעובד הזר."
יעקב גבאי,לא הבנתי מה זה אומר מבחינת השערים.
"היו""ר חיים כץ",סלח לי.
נעה בן-שבת,"מבחינת השערים, הם יכולים להוציא את הצ'ק 21 ימים לפני כן. אתה מקבל בשקלים את הסכום השווה במטבע חוץ למה שהיה בעת הוצאת ההמחאה הבנקאית."
יעקב גבאי,זאת אומרת שאני כן יכול להיפגע או שהוא יכול להיפגע.
נעה בן-שבת,"אתה יכול להיפגע והוא יכול להיפגע. אבל לפחות יש לנו מועד אחד קובע. 

""(2)
על אף האמור בפסקה (1), מעובד זר בענף החקלאות, שהבאתו לישראל נעשתה מראש לתקופה פחותה מ-12 חודשים רצופים, לא תגבה לשכה פרטית ולא תקבל סכום כאמור בפסקה (1) או כל סכום אחר בין במישרין ובין בעקיפין, בין בישראל ובין מחוץ לישראל"".
אני רוצה להסביר. אנחנו מדברים פה על עובדים זמניים שמראש מובאים לתקופה קצרה, אני מבינה שאפילו לתקופה של פחות משישה חודשים, אם אני לא טועה - - -"
גבי בורנשטיין,אז שיהיה בהגדרה שאנחנו לא מטפלים בהם.
נעה בן-שבת,"הם באים לתקופה קצרה, הם לא מקבלים מכם שירותים במשך חמש שנים - -"
גבי בורנשטיין,"שישלם את החלק היחסי, מה הבעיה?"
נעה בן-שבת,"- - העובד והמתורגמן והרכב לא יועמד לרשותם במשך 20 פעמים במהלך התקופה, אלא רק בששת החודשים הראשונים. לגבות מהם סכומים - - -"
"היו""ר חיים כץ",כמה כאלה יש?
גבי בורנשטיין,הם מדברים על אלפים זמניים.
יעקב גבאי,"אני יודע על 1,000 שצריכים עכשיו להגיע."
גבי בורנשטיין,"3,000."
שושנה שטראוס,"בשלב זה אנחנו מתכוונים להביא בסביבות 1,500 באופן חד-פעמי."
"היו""ר חיים כץ",מי ישלם אותם?
שושנה שטראוס,אנחנו לא מחייבים אף לשכה לחתום על כתב התחייבות לתת להם שירותים - -
גבי בורנשטיין,"אין בעיה, שיהיה מוגדר."
"היו""ר חיים כץ",הם לא מקבלים שירותים?
שושנה שטראוס,"- - החקלאי יכול להזמין אותם מהרשות באופן עצמאי. אם הוא רוצה להיעזר בלשכה, זה בינו לבין הלשכה. אין כתב התחייבות כמו שיש עם העובדים הקבועים. במהלך התקופה - - -"
גבי בורנשטיין,אז רק שיהיה בפרוטוקול שאנחנו לא מחויבים לטפל בהם. שזה יהיה ברור חד משמעית.
"היו""ר חיים כץ","זה לא יהיה בפרוטוקול, זה יהיה בתקנות."
גבי בורנשטיין,אתם לא מחתימים אותנו על כתב התחייבות ולא על שום דבר.
יעקב גבאי,אין שום בעיה.
שושנה שטראוס,"חוץ מזה, יש החלטת ממשלה, פיילוט, לעובדים עונתיים, דבר שיימשך. אנחנו עדיין מגבשים את הנהלים."
"היו""ר חיים כץ","מה שאתם עושים ביניכם זה פשוט לא מעניין אותי. מה שאתם מביאים לפה לדיון, ואני אצביע על זה, אני רוצה שהכול יהיה ברור, כתוב, נהיר ומובן. העובדים האלה שאת מביאה לתקופה כזאת לא יקבלו שירותים. זה ברור לך?"
שושנה שטראוס,כן.
"היו""ר חיים כץ",וזה יהיה כתוב בתקנות.
אברהם מיכאלי,אז מי יטפל בהם?
גבי בורנשטיין,ומה עם עובד שהגיע לתקופה זמנית?
"היו""ר חיים כץ","סלח לי, אני לא צריך ממך יותר עזרה. נגמר. הבנת?"
נעה בן-שבת,"אנחנו נגיד כך, שהבאתו לישראל נעשתה מראש לתקופה פחותה מ-12 חודשים רצופים ושהלשכה הפרטית לא נדרשה - -"
"היו""ר חיים כץ",את תשבי ותנסחי את זה יחד עם עורכי הדין.
נעה בן-שבת,- - לתת כתב התחייבות ונמסרת - - -
"היו""ר חיים כץ",נכון.
קריאות,- - -
גבי בורנשטיין,"שושנה, כולל עובד שהגיע לזמני ואתם הארכתם לו והשארתם אותו קבוע? תזכרו."
נעה בן-שבת,"אני לא יכולה להגיד להם אם יינתן שירות או לא יינתנו שירותים, כי התקנות האלה לא עוסקות בשירות, הן עוסקות - - -"
"היו""ר חיים כץ","אני לא מבין את זה אחרת. נעה, סלחי לי."
נעה בן-שבת,זו חריגה מהסמכות של התקנות. אנחנו לא יכולים לכתוב תקנות על השירותים הניתנים.
קריאה,זו הכוונה.
נעה בן-שבת,אבל זו המקבילה.
קריאה,שיהיה סכום יחסי.
"היו""ר חיים כץ",תוציאי את הסעיף הזה. אני לא מצביע עליו.
נעה בן-שבת,"אבל אז זה אומר שגם עובד שמגיע לתקופה מאוד קצרה, של שישה חודשים - - -"
"היו""ר חיים כץ","תוציאי, אני לא רוצה שיביאו."
נעה בן-שבת,"אדוני, פסקה 2 יורדת לגבי עובדים זמניים. 
""(3) קיבלה לשכה פרטית ראשונה תשלום מעובד זר בענף החקלאות כאמור בפסקה (1), ולאחר מכן החלה לשכה פרטית אחרת"" – אדוני, אבל זה אומר שעובדים זמניים כאלה – מה קורה? הם לא נדרשים לתת שירות ללשכות, אבל הלשכות כן יכולות לגבות תשלומים מהם כי אנחנו לא אסרנו עליהם."
"היו""ר חיים כץ",שלא יתנו שירות. הם לא יגבו תשלומים.
נעה בן-שבת,הן כן יכולות לגבות תשלומים.
שושנה שטראוס,אנחנו צריכים את הפסקה הזאת - - -
"היו""ר חיים כץ","תקשיבי, אתם עובדים במשרדים הממשלתיים כל כך לא מסודר. אתם לא סוגרים, אתם זורקים ואחר כך צריך להיכנס לפרטי פרטים. אלוהים נמצא בפרטים הקטנים, אתם נוגעים באנשים. אתם לוקחים אנשים, מביאים אותם לפה, צריך לסגור הכול. שיהיה סגור."
אברהם מיכאלי,"מי יטפל בהם? 1,500 איש יסתובבו אצל החקלאים בלי פיקוח על שום דבר?"
שושנה שטראוס,פיקוח יש.
נעה בן-שבת,"אז נגיד ככה, שהלשכה הפרטית לא נדרשה לתת כתב התחייבות להבאתם ולא נותנת להם שירותים."
"היו""ר חיים כץ","כן, היא לא נותנת להם שירותים."
נעה בן-שבת,ולא מחויבת כלפיהם.
שושנה שטראוס,"לא מחויבת כלפיהם למתן שירותים. אם החקלאי אומר אני לא רוצה להתעסק עם זה, אני רוצה - - -"
"היו""ר חיים כץ","זה משהו אחר, שהוא ישלם."
שושנה שטראוס,- - אבל היא לא מחויבת כלפי העובד.
יעקב גבאי,"וגם כלפי המדינה אנחנו לא מחויבים לספק להם שירותים, לא רק כלפי - - -"
נעה בן-שבת,"אדוני, אנחנו משאירים את פסקה 2, אבל אנחנו מתנים תנאים – התנאי שהם מגיעים לתקופה שפחותה מ-12 חודשים, אבל הלשכה הפרטית לא מחויבת כלפיהם במתן שירותים."
יעקב גבאי,"מחויבת מטעם המדינה לתת שירותים, כי מחר היא תוציא נוהל שאתה כן רוצה שאני אטפל בהם."
"היו""ר חיים כץ","מחר יהיה יו""ר ועדה אחר ואם יעשו תקנות אחרות, הוא יעשה מה שהוא רוצה. בנוהל הוא לא יוכל לעשות את זה."
נעה בן-שבת,היא לא מחויבת לתת להם לא מטעם המדינה ולא מטעם - - -
"היו""ר חיים כץ",הוא לא יכול בנוהל.
יעקב גבאי,בסדר.
נעה בן-שבת,"אז המדינה לא מחויבת כלפיהם במתן שירותים. 

""(3) קיבלה לשכה פרטית ראשונה תשלום"" – זה אותה אחת שטיפלה בו עם כניסתו לישראל – ""מעובד זר בענף החקלאות כאמור בפסקה (1), ולאחר מכן החלה לשכה פרטית אחרת לטפל בעניינו של העובד הזר, חייבת הלשכה הפרטית הראשונה להעביר מתוך הסכום שגבתה את הסך העולה על חלקה היחסי בטיפול בעובד הזר ללשכה האחרת; לעניין זה, ""החלק היחסי"" – הסכום המרבי לגבייה כפול יחס מספר החודשים שהלשכה הפרטית הראשונה טיפלה בעניינו של העובד הזר ל-63""."
יעקב גבאי,"לדעתי זה לא צריך להיכנס. אני אגיד לך גם למה. עד היום גם כשהשגרירות היתה מעורבת – והיינו באמת מעורבים – הרי כשחקלאי עובר, הוא יכול לעבור מלשכה ללשכה. כל לשכה טיפלה בחקלאי עצמו, ואז היא טיפלה בכל העובדים שלו. עד היום הנוהג היה כזה, לא המצאנו את הגלגל. גם כשחברות, כמו שהיא טענה, פשטו רגל או סגרו, אז החקלאי לא נשאר בוואקום. הוא פנה לחברה אחרת, ואז אנחנו כן ממשיכים לטפל בעובדים. הטיפול נמשך. אם מחר בבוקר לא יהיו בכלל חברות, אז המדינה תטפל, אבל כל עוד קיימות חברות – גם אם תישאר חברה אחת – העובד יקבל טיפול."
נעה בן-שבת,אבל העניין הוא כזה שיכול להיות שלשכה פרטית חדשה יכולה להגיד אני לא קיבלתי כסף.
יעקב גבאי,"בחקלאי היא מטפלת. ברגע שהיא מטפלת בחקלאי, היא מטפלת בכל עובדיו. אין דבר כזה."
דן כרמלי,"אנחנו מטפלים בעובדים עכשיו בלי לקבל כסף, אז למה כשנקבל לא יהיה לנו אינטרס?"
שושנה שטראוס,"אם יש המשך טיפול, אז הסעיף הזה לא נכנס. הסעיף הזה נכנס לתוקף רק אם - - -"
דן כרמלי,זה לא מה שכתוב.
יעקב גבאי,"שושנה, את יודעת את זה."
עלוה קולן,אבל זו מראית עין של כבילה.
יעקב גבאי,איזו כבילה? הוא לא כבול אלי.
עלוה קולן,החקלאי.
"היו""ר חיים כץ","גברתי, התנהגת כל כך יפה."
נעה בן-שבת,"אני רוצה לשאול אתכם, נניח שאתם לשכה פרטית שתקלוט אחר כך את העובדים. אתם לא רוצים לקבל חלק עבור - - -"
קריאות,לא.
נעה בן-שבת,עכשיו אתם צריכים להעמיד נהג.
קריאות,"לא, לא, לא. אי-אפשר להתעסק עם הדברים האלה."
ליאורה פיין הילר,- - - של ימי הביניים ולתת לזה שקל וההוא שקל. אני מטפלת בחקלאי על מלוא העובדים שלו.
מיכל תג'ר,אבל 63.5% עלות התפעול היא על העובדים - - -
"היו""ר חיים כץ",גברת.
נעה בן-שבת,"אני מבינה מה שהם אומרים, אבל יש פה איזושהי בעיה בקשר. הרי הכול מבוסס על איזשהו תחשיב שאומר לקחנו את סך ההוצאות שקשורות בעובדים שהלשכה הפרטית מטפלת בהם, אנחנו רואים כמה עלויות לכל - - -"
"היו""ר חיים כץ","נעה, אני לא רוצה לשאול אותך למה זה לא נגמר בהכנות של התקנות הקטע הזה. אני לא רוצה לשאול אותך. אני לא רוצה לבוא לדון בוועדה על דיון שהייתם צריכים לעשות אותו שם."
אברהם מיכאלי,"נעה, לא רק זה. הם מגישים לנו תקנה הרבה יותר יבשה. אני מבין שהם סיכמו ביניהם שזאת התקנה. למה לי להיכנס לכל זה? אלא אם כן אנחנו נחליט שאנחנו לא רוצים לאשר את זה בכלל."
נעה בן-שבת,"יש פה בעיה. הציגו בעיה לגבי עובד שלא נשאר בישראל. האם אנחנו מפרטים פעולות שצריך לתת לו, ומתייחסים לזה - - -"
"היו""ר חיים כץ","כל השאלות האלה לא פה בדיון. ישבתם עם התמ""ת, ישבתם עם החקלאים, עם כולם. לא הבאתם לפה עבודה מושלמת שהיה צריך להביא אותה. יש המון חורים. המון חורים."
יעקב גבאי,נכון. למרות שהיתה הסכמה.
נעה בן-שבת,"אדוני, אני מקבלת את הדברים. יכול להיות שגם בלחץ הזמן - - -"
"היו""ר חיים כץ",אין לחץ.
נעה בן-שבת,"- - - מאז שנודע שהתקנות יעלו לדיון, וגם פה נוצר לחץ. אני מתנצלת אם יש דברים שעדיין לא סגורים. אני רוצה להבין את הנקודה הזאת. הרי מדובר פה בתחשיב שנעשה לגבי טיפול של 63 חודשים. זה מובא פה בחשבון. אם אנחנו מדברים על כך שהלשכה לא נותנת את הטיפול הזה, היא נותנת את הטיפול לחקלאי, אבל פה מדובר על כל עובד ועובד שמחויב בתשלומים האלה. אז בעצם אתם מדברים על כלל הלקוחות שכולם - - -"
"היו""ר חיים כץ","נעה, אני עוצר את הדיון לשעה. שבו ביניכם – התמ""ת ויועצים משפטיים – ותראו איך אתם עושים את זה. אם לא, אני לא הולך להצביע."
נעה בן-שבת,בסדר גמור אדוני.
"היו""ר חיים כץ","אני לא הולך להצביע ולא הולך לאשר פה תקנות לא מושלמות. תודה רבה, יש הפסקה של שעה. נתכנס פה בשעה 14:00. 

<(הישיבה נפסקה בשעה 13:00 ונתחדשה בשעה 14:00.)>"
"היו""ר חיים כץ","צהריים טובים. אני מתכבד לחדש את ישיבת ועדת העבודה, הרווחה והבריאות. גברתי היועצת המשפטית, בבקשה."
נעה בן-שבת,"אדוני, הגענו עד פסקה (3). בפסקה (3) המשכנו – היה לנו דיון עם היועצים המשפטיים ועם נציג אחד של הלשכות. מה שאנחנו רוצים להציע לגבי פסקה 3 הוא: 

""קיבלה לשכה פרטית ראשונה תשלום מעובד זר בענף החקלאות כאמור בפסקה (1), ולאחר מכן החלה לשכה פרטית אחרת לטפל בעניינו של העובד הזר, חייבת הלשכה הפרטית הראשונה להעביר ללשכה האחרת על-פי בקשתה בכתב מתוך הסכום שגבתה את הסך העולה על חלקה היחסי בטיפול בעובד הזר; לעניין זה, ""החלק היחסי"" – הסכום המרבי לגבייה כפול יחס מספר החודשים שהלשכה הפרטית הראשונה טיפלה בעניינו של העובד הזר ל-63"". 
בעצם אנחנו אומרים הלשכות לא חייבות להתחשבן בינן לבין עצמן. אם הלשכה החדשה רוצה להתחשבן, חייבים להעביר לה את הסכומים, אבל לא חייבת להיות התחשבנות. זה לפי בקשתה של הלשכה המקבלת. מכך גם נובעת פסקה (4):

""(4)
הוראות פסקה (3) לעניין לשכה פרטית ראשונה ולשכה פרטית אחרת יחולו בשינויים המחויבים גם לעניין לשכה פרטית שאליה הועברו הכספים ולשכה פרטית אחרת שהחלה לאחר מכן לטפל בעניינו של העובד הזר"". זו כמובן ההתגלגלות הלאה. ושוב, הכול תלוי בבקשה של הלשכה המקבלת."
גבי בורנשטיין,את יכולה לחזור עוד פעם על סעיף (4)?
נעה בן-שבת,"סעיף (4) אומר: ""הוראות פסקה (3) לעניין לשכה פרטית ראשונה ולשכה פרטית אחרת"" שיתייחסו להעברת החלק שעולה על החלק היחסי - - -"
גבי בורנשטיין,"אוקיי, בסדר."
נעה בן-שבת,"פסקה (5) נוגעת להחזר. היא היתה פסקה יותר מרכזית. אנחנו רוצים להציע נוסח כזה: ""אם נודע ללשכה הפרטית המטפלת בעובד הזר"" – אנחנו רוצים להוסיף גם – ""שקיבלה כספים לפי פסקאות (1), (2) או (3) לעיל"" – זאת אומרת כמובן אם היא לא קיבלה כספים - - -"
גבי בורנשטיין,"אין (2), את (2) מחקנו."
נעה בן-שבת,את (2) לא מחקנו. השארנו את (2) ואמרנו שיש שני תנאים – אם הבאתו לישראל נעשתה מראש לתקופה הפחותה מ-12 חודשים וגם שהלשכה לא מחויבת כלפי העובד הזר במתן השירותים בכתב התחייבות. זה מה שנאמר פה לפני ההפסקה.
"היו""ר חיים כץ",תמשיכי.
נעה בן-שבת,"סליחה, אתה צודק. זה צריך להיות (3) ו-(4)."
גבי בורנשטיין,"לא נכון, אנחנו אמרנו שמורידים."
נעה בן-שבת,"אתה צודק, סליחה, זו טעות שלי. אלו פסקאות (1), (3) או (4). סליחה."
גבי בורנשטיין,"בוודאי. סיכמנו את (2). זמניים לא קשור, לא במשחק וזהו."
נעה בן-שבת,"לא, זה לא מה שסוכם. לפני כן – אם נחזור לזמניים – דובר על כך שהזמניים נשארים אבל בתנאי שאין מחויבות של הלשכה הפרטית כלפיהם. אם יש מחויבות, אז - - -"
שושנה שטראוס,במסגרת כתב התחייבות.
נעה בן-שבת,"לכן אנחנו אומרים ש-(2) נשאר. אנחנו אולי נקרא שוב את (2), אדוני. 
""(2)
על אף האמור בפסקה (1), מעובד זר בענף החקלאות, שהבאתו לישראל נעשתה מראש לתקופה פחותה מ-12 חודשים, ושהלשכה הפרטית אינה מחויבת לפי כתב התחייבות כלפיו במתן שירותים, לא תגבה לשכה פרטית ולא תקבל סכום כאמור בפסקה (1) או כל סכום אחר בין במישרין ובין בעקיפין, בין בישראל ובין מחוץ לישראל""."
שושנה שטראוס,אולי כתב התחייבות או חוזה כי אחר כך יש לנו את שתי האפשרויות.
אברהם מיכאלי,מי מחליט שהם לא יתנו כתב התחייבות?
נעה בן-שבת,"הם עצמם, זה עניין עובדתי. אם הם יתחייבו או בחוזה או בכתב התחייבות, אז הם מחויבים. אם הם לא התחייבו כלפיו אז הם לא עושים - - -"
מיכל תג'ר,אבל אמרנו שזה יהיה יחסי גם.
נעה בן-שבת,לא. מהעובדים הזמניים לא גובים.
מיכל תג'ר,"לא גובים, אבל אם יש כתב התחייבות וכולי אז זה צריך להיות - - -"
נעה בן-שבת,"לא, אנחנו מתייחסים כרגע למצב כפי שתואר המצב היום. המצב היום, כפי שתואר, הוא או שהרשות נותנת להם את השירות של ההשמה בעבודה, או מצב שבו הלשכה הפרטית נותנת להם את השירות, ואז היא מחויבת כלפיהם, ואז זה לא חל. אם הרשות נותנת להם את השירות, הלשכה לא יכולה לגבות מהם. אם יהיה שינוי במצב ויראה שהלשכות מתחילות לתת שירותים, או מחויבות לתת שירותים, יהיה איזה נוהל חדש, יצטרכו לבוא ולתקן את התקנות ולאפשר איזושהי יחסיות. אבל אני חושבת שאתם יכולים להתנות את - - -"
גבי בורנשטיין,"לא, אז אני רוצה שיהיה ברור שלא יכול לצאת נוהל שאנחנו מחויבים לטפל בהם בלי עדכון התקנות."
דן כרמלי,זה גם מה שאמר היושב-ראש.
נעה בן-שבת,אני חושבת שהנוהל הזה - - -
גבי בורנשטיין,אבל שיהיה ברור שלא יכולים להטיל עלינו נוהל בלי אישור.
נעה בן-שבת,"המשמעות של הנוהל הזה תהיה שאתם מחויבים, וממילא אנחנו לא הפטור הזה שבסעיף."
דן כרמלי,"טוב, זה גם נאמר לפרוטוקול, ואני חושב שזה ברור."
נעה בן-שבת,"עכשיו אנחנו בסעיף (5). אנחנו אומרים ""נודע ללשכה פרטית המטפלת בעניינו של העובד הזר, שקיבלה כספים לפי פסקאות (1), (3) או (4) לעיל, שהעובד הזר עוזב את ישראל עזיבה שאינה זמנית בלבד, חייבת הלשכה להחזיר לו את הכספים"" – אולי נגיד – ""שלהלן תוך 30 ימים מיום שנודע לה על עזיבתו"". מיום שנודע לה על עזיבתו זו עזיבה מוחלטת."
אברהם מיכאלי,מאיפה את קוראת?
"היו""ר חיים כץ",היא קוראת את התיקונים.
נעה בן-שבת,"ואז יהיה פירוט: ""אם עזב לפני שחלפו 18 חודשים, חייבת להחזיר לו 60% מהסכום שנגבה ממנו כאמור בפסקה (1); ואם עזב כאמור אחרי שחלפו 18 חודשים וטרם חלפו 36 חודשים ממועד כניסתו לישראל, תחזיר לו כאמור 33% מהסכום האמור"". אז יש לנו את ה-30 ימים. 60% אחרי 18 חודשים, או 33% אחרי 36 חודשים."
אברהם מיכאלי,וזה מתואם איתם?
"היו""ר חיים כץ",כן.
דן כרמלי,רק מה לעניין התשלום?
גבי בורנשטיין,"זה לא בהסכמה, זה תחת מחאה."
"היו""ר חיים כץ","אם זה תחת מחאה כזאת גדולה, זה יחזור ל-66%."
גבי בורנשטיין,"אדוני היושב-ראש, אתה רואה שאנחנו לא מתנגדים, אבל אני אומר עדיין שזה תחת מחאה."
נעה בן-שבת,אנחנו מדברים על תשלום תוך 30 יום מיום שנודע לה על העזיבה שלו.
דן כרמלי,אבל אם הוא לא עזב את הארץ? איך אני יודע שהוא עזב את הארץ?
נעה בן-שבת,מיום שנודע לה שהוא התכוון לעזוב את הארץ?
קריאות,- - -
גבי בורנשטיין,מיום שנודע לי על עזיבתו. מיום שנודע לי שהוא עזב.
נעה בן-שבת,הרי התנאי להחזר הוא שנודע על העזיבה שלו. מאותו יום יש לך 30 - - -
דן כרמלי,עזיבה מאיפה? עזיבה את הארץ?
קריאה,עזיבה את הארץ.
דן כרמלי,אז בואו נכתוב שזה עזיבה את הארץ.
נעה בן-שבת,"ברור. ""עזב את ישראל עזיבה שאינה זמנית"". אנחנו לא רוצים שגם אם הוא יצא לדודה שלו - - -"
"היו""ר חיים כץ","זה לא מספיק לך? ""עזב את ישראל עזיבה שאינה זמנית"" – זה לא מספיק לך - -"
דן כרמלי,"לא, זה מספיק לי."
"היו""ר חיים כץ","- - מה אתה רוצה, במטוס ""אל-על""?"
דן כרמלי,"מספיק לי, אדוני היושב-ראש."
נעה בן-שבת,"עכשיו אנחנו עוברים לפסקה (2), שהיא (6). 

""(6)
בתקנות משנה (ב), במקום ""(א)"" יבוא ""(א1)"".
(3)
בתקנת משנה (ג), במקום ""(א)"" יבוא ""(א1)"", ובסופה יבוא ""אין בהוראת פסקה זו כדי למנוע העברת כספים לפי תקנת משנה (א1)(3) או (4)"""". כיוון שאסור ללשכה פרטית לגבות כספים מעובד שנמצא כבר בישראל, כמובן לא מתכוונים – עובד שנמצא בישראל אבל עובר ללשכה אחרת, אפשר לעשות את העברות הכספים, זה לא מונע את העברות הכספים. 

""תיקון תקנה 4.
3.
בתקנה 4 לתקנות העיקריות, במקום ""הסכום האמור"" יבוא ""הסכומים האמורים"" ובמקום ""בתקנה 2"" יבוא ""בתקנות 2 ו-3(א1)"".
""תיקון תקנה 5.
4.
בתקנה 5 לתקנות עיקריות – 
(1)
ברישה, אחרי ""כאמור בתקנה 3"" יבוא ""ולא יועברו אליה כספים כאמור בתקנה 3(א1)(3) או (4)"""". אנחנו מדברים על כך שאנחנו צריכים לשכה פרטית שהיא מורשית והיא יכולה לעסוק בעיסוקים האלה.

""(2)
בפסקה (1), המילים ""רישיון לעסוק כלשכה פרטית לפי סעיף 63 לחוק, וקיבלה"" יימחקו"". אנחנו משאירים רק ""לשכה פרטית שקיבלה היתר"", הנושא של הבאת עובדים זרים. 
""(3)
בפסקה (2), אחרי ""בכתב"" יבוא ""או חתמה על כתב התחייבות במסגרת התקשרות בין-לאומית"", ובמקום ""בחוזה יפורטו"" יבוא ""בחוזה או בכתב ההתחייבות יפורטו"""". שוב, אנחנו מדברים פה על שני מצבים, או חוזה אישי כלפי העובד או כתב ההתחייבות במסגרת ההתקשרות הבינלאומית."
גבי בורנשטיין,"רגע, אז צריך להכניס מה ששושנה אמרה קודם בסעיף (2) גם כן, שזה או כתב התחייבות או חוזה."
נעה בן-שבת,"כן, הוספתי את זה. ""מחויבת לפי כתב התחייבות או חוזה במתן שירותים"". 

""תחילה ותחולה –
5.
(א) תחילתה של תקנה 2 ביום 1 במרץ 2013, והיא תחול על עובד זר, כאמור בתקנה 2, שנכנס לישראל ביום זה ואילך. 
(ב) תחילתה של תקנה 3 ביום כ""ט בטבת התשע""ד (1 בינואר 2014)""."
שושנה שטראוס,"כבוד היושב-ראש, עוד הפעם, תאריך התחולה – הודיעו לי שלפי הטיסות שמאורגנות, הקבוצה הזאת תיכנס עד 28 לפברואר, אבל תמיד יכולים להיות שינויים בטיסות."
"היו""ר חיים כץ",ה-1 למרץ.
שושנה שטראוס,אי-אפשר ב-15 במרץ?
"היו""ר חיים כץ","רבנו שלום יעזור לנו. בשעה טובה, הגיע הרגע. אני רוצה, בפעם ה-42, להגיד תודה רבה לכל הצוות המשפטי על 799 ישיבות. הצוות של הוועדה – 799 ישיבות שערכתם במהלך ארבע השנים האלה. 799 ישיבות בלא מעט נושאים. זה בלי ועדות משנה. אני מודה לך, לצוות הוועדה וליועצים המשפטיים, ולכל אלה שסבלנו אותנו ואת השיגעונות שלנו. אנחנו נעבור להצבעה על התקנות. מי בעד כפי שהוקראו?

הצבעה

בעד אישור התקנות – פה אחד
נגד – אין 
נמנעים – אין 
 אושר."
"היו""ר חיים כץ","תודה רבה. כל חברי הכנסת שנמצאים פה ויש להם זכות הצבעה אישרו. מרוצים והלא מרוצים, התקנות אושרו. אני מקווה שאלה שבאים לארץ יישארו את כל התקופה, שיתייחסו אליהם יפה, שירוויחו בכבוד ושייתנו תמורה נאותה עבור הכסף שהם מקבלים. שייהנו גם אלה וגם אלה. תודה רבה, הישיבה נעולה. 

<הישיבה ננעלה בשעה 14:15.>"
